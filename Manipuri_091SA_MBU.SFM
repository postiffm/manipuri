\id 1SA
\h 1 সমূয়েল
\toc3 ১সমূ
\toc2 ১ সমূয়েল
\toc1 1 সমূয়েল
\mt1 1 সমূয়েল
\ili অইবা: খঙবা ঙমদে
\ili থৌদোকশিংগী চহী: চাউরাক্না খৃষ্ট মমাঙ 1120-1011
\ili ইবগী চহী: খৃষ্ট মমাঙ 900 গী মতুং
\ip অহানবা সমূয়েল কৌবা ইতিহাসকী লাইরিক অসি অয়াম্বা মীশিংনা সমূয়েল মশামক্না ইবনি হায়না খল্লবসু মসিগী অইবা অসি চপ চানা মশক খঙবা ঙমদে~। মসি খৃষ্ট পোক্ত্রিঙৈ চহী 931 দগী 722 ফাওবগী মনুংদা ইবা ওইরম্বা য়াই~। তশেংবমক্তি মসিদা য়াওরিবা থৌদোকশিং অসি খৃষ্ট পোক্ত্রিঙৈ চহী 1105 দগী 971 ফাওবগী মনুংদা থোকখিবনি~। লাইরিক অসিগী মমিং অসি মসিদা য়াওরিবা মরু ওইবা মী অমগী মিং লৌরগা থোল্লি~। খূৎনা ইবা অরিবা লাইরিকশিংদা অহানবা অমসুং অনীশুবা সমূয়েল অসি লাইরিক অমতা ওইরম্মী~।
\ip লাইরিক অসি মরু ওইবা মীশক অহুমদা য়ূম্ফম ওইরগা শরূক অহুমথোক্না খাইদোকপা য়াই~। অহানবা শরূক (পন্দুপ 1-7) অসিনা ৱায়েন মপুগী মতমদগী হৌরগা নিংথৌশিংগী মতম ফাওবা মীশিংবু চিংবিনবা ঈশ্বরনা খন্দোকপিবা সমূয়েলগী ৱারীনি~। অনীশুবা শরূক (পন্দুপ 815) অসিনা মীশিংনা খন্দোকখ্রবা নিংথৌ সোলগী ৱারীনি~। লাইরিক অসিগী অরোইবা শরূক (পন্দুপ 1631) অসিনা ঈশ্বরনা খন্দোকপিবা নিংথৌ দেবিদকী ৱারীনি~।
\ie
\c 1
\s1 সমূয়েল পোকপা
\p
\v 1 ইফ্রায়িম চীংদা লৈবা রামাথয়িম জোফীমদগী মমিং এলকানা কৌবা ইফ্রায়িম মচা অমা লৈরম্মী~। মহাক অসি যেরোহামগী মচা নিপানি, যেরোহামদি এলীহূগী মচা নিপানি, এলীহূদি তোহূগী মচা নিপানি, তোহূদি ইফ্রায়িম মচা সূফকী মচা নিপানি~।
\v 2 এলকানাগী নুপী অনী লৈরম্মী: অমগী মমিংনা হান্না অমসুং অতোপ্পা অমা অদুগী মমিংনা পেনিন্না কৌরম্মী~। পেনিন্নাগী মচাশিং লৈরম্মী, অদুবু হান্নাগীদি লৈরমদে~।
\v 3 নিপা অসিনা শীলোদা লান্মী তেঙ্গোলশিংগী যেহোবাবু খুরুমজনবা অমসুং যেহোবাদা ঈরাৎচনবা চহী খুদিংগী মহাক্কী সহরদগী চৎখৎলম্মী~। মফম অদুদা এলীগী মচা নিপা অনী হোফনী অমসুং ফীনেহসনা যেহোবাগী পুরোহিৎশিং ওইরম্মী~।
\p
\v 4 এলকানানা কৎচবগী মতম লাকপদা, মহাক্না মহাক্কী নুপী পেনিন্না অমসুং মহাক্কী মচা নিপা অমসুং মচা নুপী পূম্নমক্তা শরূকশিং পীবিখি~।
\v 5 অদুবু মহাক্না হান্নাদদি শরূক অনী হেন্না পীবিখি, মরমদি মহাক্না হান্নাবু নুংশিরম্মী অমসুং যেহোবানা মহাক্কী অঙাং খাউ থিংখি~।
\v 6 যেহোবানা মহাক্কী অঙাং খাউ থিংখিবা মরম্না মহাক্কী মূক্নবীনা মহাকপু শাউহন্নবা ওলাঙ ওনশাউহনখি~।
\v 7 অদুগা হান্নানা যেহোবাগী য়ূমদা চহী চহীগী ওইনা চৎখৎপদা মপুরোইবনা অসুম্না তৌখিবা মরম্না পেনিন্নানা মহাকপু ওলাঙ ওনশাউহনখি; অদুনা মহাক্না কপখি অমসুং চাখিদে~।
\v 8 অদুদগী মপুরোইবা এলকানানা মঙোন্দা হায়খি, <<হান্না, নহাক করিগী কপ্লিবনো? নহাক করিগী চাদ্রিবনো? নহাক করিগী থৱায় ৱারিবনো? ঐ অসি নহাক্কী নফমদা নচা নিপা তরাদগী হেন্না ফৎত্রা?>>
\p
\v 9 অসুম্না মখোয়না শীলোদা চারবা থক্লবা মতুংদা হান্নানা হৌগৎখি~। অদুগা পুরোহিৎ এলীনা যেহোবাগী শঙগী থোঙ ময়াদা মহাক্কী ফম্ফমদা ফম্লম্মী~।
\v 10 অদুগা হান্নানা থৱায় খাদুনা যেহোবাদা হায়জখি অমসুং থম্মোই শোক্না কপচখি~।
\v 11 অদুগা মহাক্না ৱাশক অমা শকচদুনা হায়খি, <<হে লান্মী তেঙ্গোলশিংগী যেহোবা, নহাক্না ননাই নুপীগী অৱাবা অসি তশেংনমক য়েংবিরবদি, ঐবু নীংশিংবিরবদি, ননাই নুপীবু কাউথোকপিদ্রবদি অমসুং ননাই নুপীদা ইচা নিপা অমা পীবিরবদি, ঐনা মহাকপু মহাক্কী মপুন্সি চুপ্পা যেহোবাদা পীথোকচগনি অমসুং মহাক্কী মকোক্তা শমকোকথাঙ থারোই~।>>
\v 12 মহাক্না যেহোবাগী মাঙদা হায়জরিঙৈদা, এলীনা মহাক্কী মচীন্দা য়েংদুনা লৈরম্মী~।
\v 13 হান্নানা মহাক্কী থম্মোইদা হায়জখি, মহাক্কী চীনবানতমক লেঙখি, অদুবু মহাক্কী মখোঞ্জেন্দি তারমদে~। মরম অদুনা এলীনা মহাক য়ু ঙাওরে হায়না খল্লম্মী~।
\v 14 মদুদা এলীনা মঙোন্দা হায়খি, <<কয়া কুইনা নহাক য়ু ঙাওদুনা লৈখিগদগে? নহাক্কী য়ু অদু নঙোন্দগী থাপ্না থমখ্রো~।>>
\v 15 মদুদা হান্নানা খুমদুনা হায়খি, <<নত্তে, ঐগী ইবুংঙো, ঐদি থৱায় ৱারবী নুপী অমনি~। ঐ য়ুসু থক্তে, ময়াই কাবা য়ুসু থক্তে, অদুবু যেহোবাগী মাঙদা থম্মোইগী ৱা ফোংদোকচবনি~।
\v 16 নহাক্কী ননাই নুপীবু ফত্তবী নুপী অমগুম্না লৌবিগনু; মরমদি ঐগী ৱাকৎ য়াম্মনবদগী অমসুং পূক্নীং ৱামনবদগী ঐনা হৌজিক ফাওবা হায়জরিবনি~।>>
\v 17 এলীনা খুমদুনা হায়খি, <<ঈঙথনা চৎলু, নহাক্না ইস্রায়েলগী ঈশ্বরদা নিজখিবা অদু মহাক্না পীবিসনু~।>>
\v 18 মদুদা হান্নানা হায়খি, <<নহাক্কী ননাই নুপীনা নহাক্কী মিৎয়েংদা চানবিবা ফংজসনু~।>> অদুদগী নুপী অদুনা চৎখ্রগা চারে অমসুং মহাক্কী মায়থোং অমুক হন্না ৱাখিদ্রে~।
\p
\v 19 মখোয়না অয়ুক ঙন্না হৌগত্তুনা যেহোবাগী মাঙদা খুরুমজখি, অদুগা হল্লক্তুনা রামাদা লৈবা মখোয়গী য়ূমদা লাকখি~। অদুগা এলকানানা মহাক্কী নুপী হান্নাগা ফমদিন্নখি অমসুং যেহোবানা হান্নাবু নীংশিংবিখি~।
\v 20 অসুম্না থোকখি, হান্নানা মীরোল্লবা তুংদা মতম চানা মচা নিপা অমা পোকখি, অদুগা মমিং \f + \fr 1:20 \fk সমূয়েল: \ft অর্থদি <<ঈশ্বরনা তাবিরবা~।>>\f*সমূয়েল থোনখি, <<মরমদি ঐনা মহাকপু যেহোবাদগী নিজখিবনি~।>>
\v 21 অদুগা এলকানা কৌবা নিপা অসিনা মহাক্কী ইমুং মনুংগা লোয়ননা যেহোবাদা চহীগী ওইবা ঈরাৎপোৎ অমসুং মহাক্না ৱাশকচখিবা অদু কৎনবা চৎখৎখি~।
\v 22 অদুবু হান্নাদি চৎখৎখিদে, মরমদি মহাক্না মপুরোইবদা হায়জখি, <<অঙাং অসি খোম খাইনদ্রিবা ফাওবা ঐ চৎখৎখিরোই; অদুগী মতুংদা মহাক্না যেহোবাগী মাঙদা লেপ্নবা অমসুং মতম পূম্নমক্তা মদুদা লৈনবা ঐনা মহাকপু পুরক্কনি~।>>
\v 23 মপুরোইবা এলকানানা মঙোন্দা হায়খি, <<নহাক্না ফৈ হায়না নীংবা অদু তৌ; মহাক্কা খোম খাইনদ্রিবা ফাওবা নহাক লৈয়ু~। যেহোবানা মশাগী ৱা থুংহনবিবতা ওইসনু~।>> অসুম্না নুপী অদু লৈখি অমসুং মহাক্না মচা নিপা অদু খোম খাইনদ্রিবা ফাওবা য়োকচখি~।
\p
\v 24 মহাক্না খোম খাইনরবদা, মহাক্না অঙাং অদু মহাক্কা লোয়ননা \f + \fr 1:24 \fk শল্লাবা অহুম: \ft টেকষ্ট খরাদা চহী অহুম ফারবা শল্লাবা অমা হায়না ই~।\f*শল্লাবা অহুম, য়াম \f + \fr 1:24 \fk ইফা: \ft ইফা অমদি চাউরাক্না লিটর 22 নি~।\f*ইফা অমা অমসুং য়ুগী শঊন খাউ অমা লৌরম্মী, অদুগা মহাকপু শীলোদা লৈবা যেহোবাগী য়ূমদা পুরকখি~। অঙাং অদু নৌরি~।
\v 25 মখোয়না শল্লাবা অদু হাৎলগা অঙাং অদু এলীগী মনাক্তা পুরকখি~।
\v 26 অদুগা হান্নানা হায়খি, <<হে ঐগী ইবুংঙো, নহাক্না হিংলিবগুম্না, ঐগী ইবুংঙো, মফম অসিদা নহাক্কী ননাক্তা লেপ্ত‌ুনা যেহোবাদা হায়জখিবী নুপী অদু ঐমক্নি~।
\v 27 নিপা মচা অসিগীদমক ঐনা হায়জখি, অদুগা ঐনা যেহোবাদা হায়জদুনা নিজখিবা অদু মহাক্না ঐঙোন্দা পীবিরে~।
\v 28 মরম অদুনা ঐনসু মহাকপু যেহোবাদা পীথোকচরে; মহাক্না হিংলিবা মখৈ যেহোবাদা মহাকপু পীথোকচরবনি~।>> অদুগা মহাক্না মফম অদুদা যেহোবাবু খুরুমজখি~।
\c 2
\s1 হান্নাগী হায়জবা
\p
\v 1 অদুদগী হান্নানা হায়জখি অমসুং হায়খি,
\q1 <<যেহোবাদা ঐগী থম্মোইনা হরাউজৈ;
\q1 ঐগী \f + \fr 2:1 \fk মচী: \ft হায়বসি পাঙ্গল হায়বনি~।\f*ইচী যেহোবাদা থাঙ্গৎলি~।
\q1 ঐগী য়েক্নবশিংগী মথক্তা ঐগী ইচীন্না চাউথোক্না ঙাঙবা ঙম্লে,
\q1 মরমদি নহাক্কী অরান খুবমদা ঐনা হরাউজৈ~।
\p
\v 2 <<যেহোবাগুম্না শেংবা কনাসু লৈতে,
\q1 মরমদি নহাক নত্তনা কনাসু লৈতে,
\q1 ঐখোয়গী ঈশ্বরগা মান্নবা নূঙজাউ অমতা লৈতে~।
\p
\v 3 <<য়াম্না নাপন তৌনা অমুক হন্না ঙাঙগনু,
\q1 নহাক্কী চীন্দগী ঙক কনবগী ৱাঙাঙ থোক্তসনু;
\q1 মরমদি যেহোবাদি ইখঙ খঙবা ঈশ্বরনি,
\q1 মহাক্না থবকশিং চাং তম্মী~।
\p
\v 4 <<পাঙ্গল কনবা নিপাশিংগী লীরুংশিং তেক্লে,
\q1 খুদি থীবা মখোয় অদু পাঙ্গন্না ফাজিল্লে~।
\p
\v 5 মপূক থল্লম্বা মখোয়না তলগীদমক মশাবু নেকহল্লে,
\q1 মপূক লাম্লম্বশিংনা অমুক হন্না লামদ্রে,
\q1 চাবোক্তবী ফাওবনা মচা তরেৎ পোক্লে,
\q1 চায়াম পোক্লম্বী অদুনসু মচা অমুক পোক্ত্রে~।
\p
\v 6 <<যেহোবানা শিহল্লি অমসুং হিঙ্গৎহল্লি;
\q1 মহাক্না খম্নুং লৈবাক্তা পুথৈ অমসুং মথক্তা পুখৎলি~।
\q1
\v 7 যেহোবানা লাইরহল্লি অমসুং ইনাক খুনহল্লি;
\q1 মহাক্না নমথৈ অমসুং থাঙ্গৎপি~।
\q1
\v 8 মহাক্না লাইরবশিংবু ঊফুন্দগী হৌগৎহনবি,
\q1 অৱাৎ অপা লৈবশিংবু অমোৎ অকায়দগী থাঙ্গৎপি,
\q1 মখোয়বু অঙম অথৌশিংগা ফম্মিন্নহন্নবা,
\q1 মখোয়বু ঈকাই খুম্নবগী ফম্বাল ফংহন্নবা~।
\b
\q1 <<মরমদি মালেমগী য়ূম্বীশিংদি যেহোবাগীনি,
\q1 মহাক্না মখোয় অদুগী মথক্তা তাইবংপান থম্বিরে~।
\q1
\v 9 মহাক্না মহাক্কী থাজবা য়াবশিংগী খোঙ ঙাক-শেনবিগনি,
\q1 ঈশ্বর নীংদবশিংবু অমম্বদা তূমিন্না লৈহনগনি~।
\b
\q1 <<মরমদি মী কনা অমতনা পাঙ্গলগী মপান্না ঙম্লোই~।
\q1
\v 10 যেহোবাগী মায়োক্তা লেপ্পশিংবু মচেৎ মচেৎ থুগাইগনি;
\q1 মহাক্না অতিয়াদগী মখোয়গী মথক্তা অখাক অরাউ তাহনগনি,
\q1 যেহোবানা মালেমগী অরোইবা ঙমখৈ ফাওবা ৱায়েনগনি;
\q1 <<মহাক্না মহাক্কী নিংথৌদা পাঙ্গল পীবিগনি,
\q1 অভিষেক তৌখ্রবা মহাক্কী মচী থাঙ্গৎপিগনি~।>>
\m 
\v 11 অদুদগী এলকানানা রামাদা লৈবা মহাক্কী য়ূমদা চৎখি~। অঙাং অদুনা পুরোহিৎ এলীগী মমাঙদা যেহোবাবু থৌগল তৌজখি~।
\s1 এলীগী ফত্তবা মচা নিপাশিং
\p
\v 12 এলীগী মচা নিপাশিং অসি কান্নদবা মীশিংনি; মখোয়না যেহোবাবু খঙলমদে~।
\v 13 কনাগুম্বা নিপা অমনা ঈরাৎপোৎ কৎপদা, পুরোহিৎশিংনা মীশিংদা অসুম্না তৌবা চৎনরম্মী, শা অদু ফূৎলিঙৈদা পুরোহিৎকী মনাইনা মচীন অহুম লোঙবা শাথিঞ্জৈ অমা পায়দুনা লাক্কনি~।
\v 14 অদুগা মহাক্না মদু মাঙদা, কেটলিদা, খাংজাউদা নৎত্রগা চফূদা থিঞ্জিল্লে; শাথিঞ্জৈনা পুখৎলকপা পূম্নমক অদু পুরোহিৎনা মশাগী ওইনা লৌখি~। অসুম্না শীলোদা লাকপা ইস্রায়েল মচা পূম্নমক্তা মখোয়না তৌখি~।
\v 15 মখোয়না মহাউ অদু মৈ থাদ্রিঙৈগী মমাঙদসু পুরোহিৎকী মনাইনা লাক্তুনা ঈরাৎচরিবা মী অদুদা হায়খি, <<পুরোহিৎকীদমক য়াইনবা শা পীয়ু, মরমদি মহাক্না নঙোন্দগী অফূৎপা শা লৌরোই, অদুবু থোংদ্রিবা শাতমক লৌগনি~।>>
\v 16 কনাগুম্বা মী অমনা মঙোন্দা হায়রবদি, <<মখোয়না মহাউ অদু হান্না মৈদা থাদোকসনু, অদুগা নহাক্কী থৱায়না পাম্বা মখৈ লৌ~।>> মদুদা মহাক্না মঙোন্দা খুম্লম্মী, <<য়াদে, হৌজিক নহাক্না মদু ঐঙোন্দা পীগদবনি, নৎত্রবদি ঐনা মদু নমদুনা লৌগনি~।>>
\v 17 মরম অদুনা নহারোনশিং অসিগী পাপ যেহোবাগী মাঙদা য়াম্না চাউরম্মী, মরমদি যেহোবাদা কৎচরিবা কৎনপোৎ অসি মীশিংনা তুক্কচরম্মী~।
\s1 সমূয়েলগী থবক
\p
\v 18 অদুবু অঙাং ওইরিবা সমূয়েলনা লিনেনগী এফোদ শেৎচিন্দুনা যেহোবাগী মাঙদা থৌগল তৌখি~।
\v 19 অদুগীসু মথক্তা মমানা মহাক্কীদমক অপিকপা অচোনবা ফূরিৎ অমা তূবিখি~। অদুগা মহাক্না মদু মপুরোইবগা লোয়ননা চহীগী ওইনা ঈরাৎপোৎ কৎনবা লাকপদা চহী চহীগী ওইনা মঙোন্দা পুবিরকখি~।
\v 20 এলীনা এলকানা অমসুং মহাক্কী নুপীবু বোর পীবিদুনা হায়খি, <<যেহোবাদগী ফংজদুনা পীথোকচখিবা অদুগী মহুত্তা যেহোবানা নুপী অসিদগী নঙোন্দা ধারা পীবিসনু~।>> অদুগা মখোয়না মখোয় মশাগী য়ূমদা চৎখি~।
\v 21 যেহোবানা হান্নাবু চানবিখি, অদুনা মহাক্না মীরোন্দুনা মচা নিপা অহুম অমসুং মচা নুপী অনী পোকচখি~। অঙাং ওইরিবা সমূয়েল যেহোবাগী মাঙদা চাউরকখি~।
\p
\v 22 এলী য়াম্না অহন ওইরম্মী; মহাক্কী মচা নিপাশিংনা ইস্রায়েল অপূম্বদা তৌখিবা অমসুং উনফম ফিয়ূমগী চঙফমদা থৌগল তৌরিবী নুপীশিংগা হিপমিন্নখিবগী ৱা মহাক্না তারম্মী~।
\v 23 অদুগা মহাক্না মখোয়দা হায়খি, <<নখোয়না অসিগুম্বা থবকশিং তৌরিবা করিগীনো? মরমদি নখোয়না তৌখিবা নখোয়গী ফত্তবশিং অদু ঐনা মী পূম্নমক অসিদগী তারে~।
\v 24 নত্তে, ইচা নিপাশা, ঐনা তারিবা পাউ অসি অফবা নত্তে~। নখোয়না যেহোবাগী মীশিংবু ৱা হিক্তোকহল্লে~।
\v 25 কনাগুম্বা মী অমনা অতোপ্পা মী অমগী মথক্তা পাপ তৌরবদি, ঈশ্বরনা মহাক্কীদমক ৱায়েনবিগনি, অদুবু কনাগুম্বা মী অমনা যেহোবাগী মথক্তা পাপ তৌরবদি, কনানা মহাক্কীদমক হায়জবিগনি?>> অদুম ওইনমক মখোয়না মপাগী ৱা তাখিদে, মরমদি মখোয়বু শিহনবা অসি যেহোবাগী নীংবনি~।
\v 26 অঙাং ওইরিবা সমূয়েল চাউখৎলক্লম্মী অমসুং যেহোবা অমদি মীশিংদগী চানবিবা ফংলম্মী~।
\s1 এলীগী ইমুংদা ঈশ্বরগী ৱায়েন
\p
\v 27 ঈশ্বরগী মী অমনা এলীগী মফমদা লাক্তুনা মঙোন্দা হায়খি, <<যেহোবানা অসুম্না হায়, <নহাক্কী নপাগী ইমুংনা ইজিপ্তা ফেরাউগী য়ূমদা লৈরিঙৈদা ঐনা ইশাবু মখোয়দা শেংনা উহনখিবা নৎত্রা?
\v 28 ঐনা মহাকপু ঐগী পুরোহিৎ ওইনবা, ঐগী লাৎনপূংদা কৎনবা, মেক্রুক থানবা অমসুং ঐগী মাঙদা এফোদ শেৎনবা, ইস্রায়েলগী শলাই পূম্নমক্তগী খন্দোকখিবা নৎত্রা? অদুগা ঐনা নহাক্কী নপাগী ইমুংদা ইস্রায়েল মচাশিংনা মৈ থাদুনা কৎপা কৎনপোৎ পূম্নমকসু পীখিবা নৎত্রা?
\v 29 ঐগী লৈফমদা কৎনবা ঐনা য়াথং পীখ্রবা ঐগী ঈরাৎপোৎ অমসুং ঐগী কৎনপোত্তা নখোয়না নখোঙনা কাউরিবা করিগীনো? অদুগা ঐগী মী ইস্রায়েলগী কৎনপোৎ পূম্নমক অদুদগী অথোইবা অদুনা নখোয় নশাবু নোয়হন্দুনা নচা নিপাশিংবু ঐঙোন্দগী হেন্না ঈকাই খুম্নরিবা করিগীনো?>
\v 30 মরম অদুনা ইস্রায়েলগী ঈশ্বর যেহোবানা হায়, <তশেংনমক ঐনা হায়খি, নহাক্কী ইমুং অমসুং নপাগী ইমুংনা ঐগী মাঙদা মতম পূম্নমক্কী ওইনা চৎকদবনি~।> অদুবু হৌজিক্তি যেহোবানা হায়, <মদু ঐঙোন্দগী লাপ্না লৈরসনু; মরমদি ঐবু ঈকাই খুম্নবা মখোয় অদু ঐনা ঈকাই খুম্নগনি, অদুগা ঐবু উশিৎ থৌওইদবা মখোয় অদু থৌশাবিরোই~।
\v 31 য়েংউ, ঐনা নহাক্কী পাঙ্গল অমসুং নহাক্কী নপাগী ইমুংগী পাঙ্গল মাঙহনগদবা মতম লাক্লে, অদুনা নহাক্কী ইমুংদা অহন অমতা লৈরোই~।
\v 32 অদুগা ঈশ্বরনা ইস্রায়েলদা তৌগদবা অফবা পূম্নমক্কী মনুংদা নহাক্না ঐগী লৈফমদা অৱাবা উগনি~। নহাক্কী ইমুংদা মতম পূম্নমক্কী ওইনা অহন অমতা লৈররোই~।
\v 33 ঐনা ঐগী লাৎনপূংদগী মাঙহল্লোইদবা নহাক্কী মী অদুনা নহাক্কী মিৎ মমশিনহল্লকপা অমসুং নহাক্কী থৱায় ৱাহনবা মী ওইগনি~। অদুগা নহাক্কী ইমুংগী হেনগৎলকপা মী পূম্নমক মথোক কাখৎলকপদা শিগনি~।
\v 34 নহাক্কী নচা নিপা অনী হোফনী অমসুং ফীনেহসতা থোক্লগদবা অদুনা মসিগী খূদম ওইগনি: মখোয় অনীমক নোংমতদা শিগনি~।
\v 35 ঐগী থম্মোই অমসুং পূক্নীংদা লৈবা অদুগী মতুং ইন্না তৌগদবা থাজবা য়াবা পুরোহিৎ অমা ঐনা ঐগীদমক থোকহনগনি~। অদুগা ঐনা মহাক্কীদমক লেঙদ্রবা ইমুং অমা শেমগৎপিগনি~। ঐনা অভিষেক তৌখ্রবা মহাক্কী মমাঙদা মহাক্না মতম পূম্নমক্তা চৎকনি~।
\v 36 অদুগা অসুম্না থোক্লগনি, নহাক্কী ইমুংদগী হিংহৌবা মী খুদিংনা লাক্লগা মঙোন্দগী লুপা ময়েক অমা অমসুং তল মচেৎ অমগীদমক খুরুমজগনি, অদুগা মহাক্না হায়গনি, <<ঐনা নঙোন্দা হায়জরি, তল মচেৎ অমা চানবা ঐবু পুরোহিৎকী ফম অমদা হাপ্পীয়ু~।>> > >>
\c 3
\s1 সমূয়েলবু কৌবা
\p
\v 1 অদুগা অঙাং ওইরিবা সমূয়েলনা এলীগী মমাঙদা যেহোবাবু থৌগল তৌজখি~। মতম অদুদা ঈশ্বরদগী ৱা অসি তাঙনা ফংলম্মী অমসুং উহনবিবসু তোয়না লৈরমদে~।
\v 2 মতম অদুদা অসুম্না থোকখি, এলীনা মহাক্কী মফমদা হিপথরম্মী অমসুং মহাক্কী মমিৎ মমশিল্লক্তুনা মহাক উবা ঙম্লক্ত্রে,
\v 3 ঈশ্বরগী উপু লৈবা যেহোবাগী শঙদা ঈশ্বরগী থাউমৈ অদু মুৎত্রি অমসুং সমূয়েলনা তূম্নবা হিপথখি,
\v 4 মদুদা যেহোবানা সমূয়েলবু কৌখি~। মহাক্না খুমখি, <<ঐ মফম অসিদা লৈজৈ~।>>
\v 5 মহাক্না এলীগী মনাক্তা চেনখিদুনা হায়খি, <<ঐ মফম অসিদা লৈজৈ, মরমদি নহাক্না ঐবু কৌখি~।>> এলীনা হায়খি, <<ঐ কৌখিদে; অমুক্কা হিপ্ল‍ুরো~।>> মদুদা সমূয়েলনা চৎখিদুনা হিপথখি~।
\v 6 অদুদগী যেহোবানা অমুক্কা কৌখি, <<সমূয়েল~।>> অদুগা সমূয়েলনা হৌগত্তুনা এলীগী মনাক্তা চৎখিদুনা হায়খি, <<ঐ মফম অসিদা লৈজৈ, মরমদি নহাক্না ঐবু কৌখি~।>> মদুদা এলীনা খুমখি, <<ঐগী ইচা নিপা, ঐ কৌখিদে; অমুক্কা হিপ্ল‍ুরো~।>>
\v 7 সমূয়েলনা যেহোবাবু খঙদ্রি অমসুং যেহোবাগী ৱাসু মঙোন্দা ফোংদোক্লমদ্রি~।
\v 8 যেহোবানা অহুম্লকশুবা ওইনা সমূয়েলদা কৌখি~। মহাক্না হৌগত্তুনা এলীগী মনাক্তা চৎলগা হায়খি, <<ঐ মফম অসিদা লৈজৈ, মরমদি নহাক্না ঐবু কৌখি~।>> মদুদা যেহোবানা অঙাং অসি কৌবনি হায়বা এলীনা খঙলম্মী~।
\v 9 মরম অদুনা এলীনা সমূয়েলদা হায়খি, <<চৎলো, হিপ্ল‍ুরো; করিগুম্বা মহাক্না নহাকপু কৌরক্লবদি নহাক্না হায়য়ু, <হায়বিয়ু, যেহোবা, মরমদি নহাক্কী ননাইনা তাজৈ~।> >> মদুদা সমূয়েলনা চৎখিদুনা মহাক্কী মফমদা হিপথখি~।
\v 10 যেহোবানা লাক্লগা লেপ্ত‌ুনা হান্নগী মতৌগুম্না কৌখি, <<সমূয়েল, সমূয়েল~।>> মতম অদুদা সমূয়েলনা খুমজখি, <<হায়বিয়ু, মরমদি নহাক্কী ননাইনা তাজরি~।>>
\p
\v 11 যেহোবানা সমূয়েলদা হায়খি, <<য়েংউ, ঐনা ইস্রায়েলদা থবক অমা তৌগনি, মদু তাবা মী খুদিংমক্কী মনাকোং অনীমক তিং তিং লাউগনি~।
\v 12 ঐনা এলীগী ইমুংগী মরমদা হায়খিবা পূম্নমক অদু নুমিৎ অদুদা ঐনা মঙোন্দা তৌগনি~। ঐনা হৌখ্রবা অদু ঐনা লোইসু লোইশিনগনি~।
\v 13 মহাক্না খঙবা অয়োল অরানগীদমক ঐনা মহাক্কী ইমুংবু মতম পূম্নমক্কী ওইনা ৱায়েনগনি হায়না ঐনা মঙোন্দা হায়খি~। মরমদি মহাক্কী মচা নিপাশিংনা মখোয় মশাবু শিরাপ ওইহনখি, অদুগা মহাক্না মখোয়বু থিংখিদে~।
\v 14 মরম অদুনা এলীগী ইমুংগী অয়োল অরান অদু ঈরাৎপোৎ নৎত্রগা কৎনপোৎনা মতম পূম্নমক্কী ওইনা শেংদোকপা ঙম্লোই হায়দুনা ঐনা এলীগী ইমুংদা ৱাশকখ্রে~।>>
\v 15 সমূয়েলনা অয়ুক ফাওবা হিপ্লম্মী, অদুগা মহাক্না যেহোবাগী শঙগী থোঙশিং হাংদোকখি~। দর্শন অদু সমূয়েলনা এলীদা ফোংদোকপা কিরম্মী~।
\v 16 এলীনা সমূয়েলবু কৌদুনা হায়খি, <<ঐগী ইচা নিপা, সমূয়েল~।>> মহাক্না খুমখি, <<ঐ মফম অসিদা লৈজৈ~।>>
\v 17 মহাক্না হায়খি, <<যেহোবানা নঙোন্দা হায়খিবা ৱা অদু করিনো? ঐনা নঙোন্দা হায়রি, মদু ঐঙোন্দা লোৎকনু~। মহাক্না নঙোন্দা হায়খিবা পূম্নমক অদু নহাক্না করিগুম্বা অমতং ঐঙোন্দগী লোৎলবদি, যেহোবানা নঙোন্দা অদুম্না অমসুং মদুদগী হেন্না তৌসনু~।>>
\v 18 সমূয়েলনা মঙোন্দা ৱা খুদিংমক হায়খি অমসুং মঙোন্দা করি অমতা লোৎখিদে~। মদুদা এলীনা হায়খি, <<মদু যেহোবানি~। মঙোন্দা ফৈ নীংবা অদু মহাক্না তৌসনু~।>>
\p
\v 19 সমূয়েল চাউখৎলক্লম্মী অমসুং যেহোবানা মহাকপু লোয়নবিরম্মী, অদুগা মহাক্কী ৱা অমতা লৈপাক্তা তাহনখিদে~।
\v 20 দান্দগী বের শেবা ফাওবদা লৈবা ইস্রায়েল পূম্নমক্না সমূয়েল অসি যেহোবাগী ৱা তাকথোকপা মীনি হায়বা খঙনখি~।
\v 21 যেহোবানা শীলোদা অমুক হন্না উহনবিখি~। মরমদি শীলোদা যেহোবানা মশামকপু সমূয়েলদা যেহোবাগী ৱাহৈগী মপান্না ফোংদোকপিখি~।
\c 4
\s1 ঈশ্বরগী উপু মুনখিবা
\p
\v 1 সমূয়েলগী ৱা ইস্রায়েল পূম্নমক্তা য়ৌরকখি~। ইস্রায়েলনা পলেষ্টী মীশিংগী মায়োক্তা লান শোক্ননবা চত্থোক্তুনা এবেন এজরগী মনাক্তা লানশঙ শাখি; অদুগা পলেষ্টী মীশিংনা অফেক্তা লানশঙ শাখি~।
\v 2 পলেষ্টী মীশিংনা ইস্রায়েলগী মায়োক্তা মখোয় মশামক পরেং লেংখি, অদুগা মখোয়না লান শোক্নদুনা শন্দোক্লকপদা পলেষ্টী মীশিংগী মমাঙদা ইস্রায়েল মায়থীরে~। মখোয়না লানফমদা লান্মী নিপা লীশীং মরিরোম হাৎখি~।
\p
\v 3 মীশিংনা মখোয়গী লানশঙদা লাকপদা, ইস্রায়েলগী অহল্লমনশিংনা হায়খি, <<যেহোবানা ঙসি ঐখোয়বু পলেষ্টী মীশিংগী মমাঙদা মায়থীহনবা করিগীনো? ঐখোয়না শীলোদগী যেহোবাগী ৱালেপ্নবগী উপু অদু ঐখোয়গী ইনাক্তা পুরকসি, মদুনা ঐখোয়গী ইরক্তা লাক্লবদা, ঐখোয়গী য়েক্নবশিংগী খূত্তগী ঐখোয়বু কনবিবা য়াই~।>>
\v 4 অদুগা মখোয়না \f + \fr 4:4 \fk খরূব: \ft স্বর্গদূত কাঙবু অমনি~।\f*খরূবশিংগী মরক্তা লৈবা লান্মী তেঙ্গোলশিংগী যেহোবাগী ৱালেপ্নবগী উপু অদু পুরক্নবা মীশিংনা শীলোদা মীশিং থাখি~। অদুগা ঈশ্বরগী ৱালেপ্নবগী উপু অদুগা লোয়ননা এলীগী মচা নিপা অনী হোফনী অমসুং ফীনেহস লৈরম্মী~।
\v 5 যেহোবাগী ৱালেপ্নবগী উপু অদুনা লানশঙদা য়ৌরক্লবদা ইস্রায়েল পূম্নমক্না য়াম্না হৌনা লাউখি, অদুনা মালেম অসি নিকখি~।
\v 6 পলেষ্টী মীশিংনা লাউবগী নিন খোংবা অদু তাবদা মখোয়না হায়খি, <<হিব্রু মচাশিংগী লানশঙদা কন্না লাউবগী মখোন অসি করিগীনো?>> যেহোবাগী ৱালেপ্নবগী উপু অদু লানশঙদা য়ৌরক্লে হায়বসি মখোয়না খঙখি~।
\v 7 পলেষ্টী মীশিং কিরম্মী, মরমদি মখোয়না হায়খি, <<লানশঙদা ঈশ্বর লাক্লে~।>> মখোয়না হায়খি, <<ঐখোয়দা অৱাবনিদা! মমাঙঙৈদা অসিগুম্বা অসি থোকখিদ্রি~।
\v 8 ঐখোয়দা অৱাবনিদা! অসিগুম্বা অকনবা লাইশিং অসিগী মখূত্তগী কনানা ঐখোয়বু কনবিগনি? মখোয় অসি লমহাঙদা ইজিপ মচাশিংবু মখল মখলগী অৱাবনা হাৎখিবা লাইশিং অদুনি~।
\v 9 হে পলেষ্টী মীশা, অকনবা ওইয়ু, নখোয় নশামক নিপা থোকউ~। হিব্রু মচাশিংনা নখোয়গী মীনাই ওইবগুম্না নখোয়না মখোয়গী মীনাই ওইগনু~। নিপা থোকউ অমসুং লান শোক্নৌ~।>>
\p
\v 10 পলেষ্টী মীশিংনা লান শোক্নখি অমসুং ইস্রায়েল মায়থীবা ফংখি, অদুগা মী খুদিংনা মাগী মাগী ফিয়ূমদা চেনখি~। মী ময়াম অমা হাৎখি, মরমদি ইস্রায়েলগী খোঙমী লীশীং কুন্থ্রা শিখি~।
\v 11 ঈশ্বরগী উপু অদু লৌখ্রে অমসুং এলীগী মচা নিপা অনী হোফনী অমসুং ফীনেহস শিখ্রে~।
\s1 এলী শিবা
\p
\v 12 নুমিৎ অদুমক্তদা বেনজামিনগী নিপা অমা লান্মীশিংগী মরক্তগী চেনখি অমসুং মফি শেগায়দুনা মকোক্তা ঊফুল চাইখত্তুনা শীলোদা লাকখি~।
\v 13 মহাক্না লাকপদা য়েংউ, এলীনা লম্বী মপান্দা মহাক্কী ফম্ফমদা ফম্লগা য়েংদুনা লৈরম্মী, মরমদি মহাক্কী থম্মোই ঈশ্বরগী উপু অদুগী মরম্না নিক্লম্মী~। নিপা অদুনা সহরদা লাক্তুনা মদু হায়রবদা, সহর অপূম্বা কপখি~।
\v 14 কপ্পগী মখোন অদু এলীনা তারবদা মহাক্না হায়খি, <<মীনিনগী নিন খোংলিবা অসি করিগীনো?>> নিপা অদুনা তহা তহা লাক্লগা এলীদা তমখি~।
\v 15 এলী চহী মরিফুতরানিপান শুরে অমসুং মহাক্কী মমিৎ মশেন মরাং তৌরক্তুনা উবা ঙমদ্রে~।
\v 16 নিপা অদুনা এলীদা হায়খি, <<লান্মীশিংগী মরক্তগী লাকপা মহাক অদু ঐনি, ঐ ঙসি লান্মীশিংগী মরক্তগী চেল্লকপনি~।>> মদুদা মহাক্না হায়খি, <<ইচা নিপা, মফম অদুদা করি তৌরবগে?>>
\v 17 অদুগা পাউ পুবা মী অদুনা খুমদুনা হায়খি, <<ইস্রায়েলনা পলেষ্টী মীশিংগী মমাঙদগী চেল্লে অমসুং মীশিংগী মরক্তগীসু মী ময়াম অমা হাৎখ্রে~। নহাক্কী নচা নিপা অনী হোফনী অমসুং ফীনেহসসু শিরে, অদুগা ঈশ্বরগী উপুসু লৌখ্রে~।>>
\v 18 মহাক্না ঈশ্বরগী উপু অদু পল্লকপদা এলীনা থোঙজাউ মনাক্তা মহাক্কী ফম্ফমদগী লোংনা হায়থখি; মদুদা মহাক্কী মঙক তেক্তুনা মহাক শিখি, মরমদি মহাক অহন ওইদুনা মশা লূম্লম্মী~। মহাক্না ইস্রায়েলবু চহী নিফু ৱায়েনখি~।
\s1 ইকাবোদ
\p
\v 19 মহাক্কী মমৌ নুপী, ফীনেহসকী নুপীনা মীরোন্দুনা অঙাং উনবগী মতম নকশিল্লক্লম্মী; ঈশ্বরগী উপু লৌখ্রে, মকূবোক অমসুং মহাক্কী মপুরোইবা শিরে হায়বা মহাক্না তাবদা, মহাক্না মকোক নোন্থদুনা অঙাং উনখি, মরমদি মঙোন্দা নাউয়েকপা হৌখি~।
\v 20 মহাক্না শিরমদাইদা মহাক্কী মনাক্তা লেপ্লম্বী নুপীশিংনা মঙোন্দা হায়খি, <<কিগনু, মরমদি নহাক নচা নিপা অমা পোক্লে~।>> অদুবু মহাক্না খুমখিদে অমসুং মহাক্না মদু থৌশারমদে~।
\v 21 মহাক্না অঙাং অদুগী মমিং \f + \fr 4:21 \fk ইকাবোদ: \ft অর্থদি <<মতিক মঙান লৈতবা>> নৎত্রগা <<মতিক মঙান কদায়দা লৈ~।>>\f*ইকাবোদ থোন্দুনা হায়, <<ইস্রায়েলদগী মতিক মঙান চত্থোকখ্রে!>> মরমদি ঈশ্বরগী উপু অদু লৌখ্রে, অদুগা মকূবোক অমসুং মপুরোইবা শিখ্রে~।
\v 22 অদুগা মহাক্না হায়খি, <<ইস্রায়েলদগী মতিক মঙান অদু চত্থোকখ্রে, মরমদি ঈশ্বরগী উপু অদু লৌখ্রে~।>>
\c 5
\s1 ঈশ্বরগী উপু অমসুং পলেষ্টী মীশিং
\p
\v 1 পলেষ্টী মীশিংনা ঈশ্বরগী উপু অদু লৌদুনা এবেন এজরদগী আশদোদতা পুরকখি~।
\v 2 অদুদগী পলেষ্টী মীশিংনা ঈশ্বরগী উপু অদু লৌদুনা দাগোনগী য়ূমদা পুরকখি অমসুং মদু দাগোনগী মনাক্তা থমখি~।
\p
\v 3 অদুগা মথংগী নুমিত্তা আশদোদকী মীশিংনা ঙন্না হৌগৎলকপদা, য়েংউ, দাগোন অদু যেহোবাগী উপুগী মমাঙদা মমায় লৈপাক্তা উপশিন্দুনা তুদুনা লৈরম্মী~। মখোয়না দাগোন অদু লৌখত্তুনা মহাক্কী মফমদা অমুক হন্না থমখি~।
\v 4 অদুবু মথংগী নুমিত্তা মখোয়না অয়ুক ঙন্না হৌগৎলকপদা, য়েংউ, দাগোন অদু যেহোবাগী মাঙদা মমায় লৈপাক্তা উপশিন্দুনা তুদুনা লৈরম্মী~। দাগোনগী মকোক অমসুং মখূবাক অনী তত্তুনা থোঙখোঙদা তারম্মী; দাগোনগী মশাতমক মঙোন্দা লৈহৌরে~।
\v 5 মরম অদুনা ঙসি ফাওবদা দাগোনগী পুরোহিৎশিং অমসুং দাগোনগী য়ূমদা চঙলকপা কনা অমতনা আশদোদতা লৈবা দাগোনগী থোঙখোঙদা খোঙদারমদে~।
\v 6 আশদোদকী মীশিংগী মথক্তা যেহোবাগী খূৎ লূম্লম্মী অমসুং মহাক্না মখোয়বু মাঙহনখি~। অদুগা আশদোদ অমসুং মদুগী ঙমখৈশিংদা লৈবা মখোয় অদু অপোম অতঙনা ৱাহনখি~।
\v 7 অদুগা আশদোদকী মীশিংনা থোকখিবা অদু উবদা মখোয়না হায়খি, <<ইস্রায়েলগী ঈশ্বরগী উপু ঐখোয়গা লোয়ননা লৈররোই, মরমদি ঐখোয়গী ইথক্তা অমসুং ঐখোয়গী লাই দাগোনগী মথক্তা মহাক্কী খূৎ অদু কল্লি~।>>
\v 8 মরম অদুনা মখোয়না মী থাদুনা পলেষ্টী মীশিংগী মপুশিং মখোয়গী মনাক্তা পূন্না পূনশিল্লগা হায়খি, <<ঐখোয়না ইস্রায়েলগী ঈশ্বরগী উপুগী মরমদা করি তৌগনি?>> মখোয়না খুমখি, <<ইস্রায়েলগী ঈশ্বরগী উপু অদু কোয়না পুরগা গাৎ য়ৌনা পুখ্রসনু~।>> মদুদা মখোয়না ইস্রায়েলগী ঈশ্বরগী উপু অদু মফম অদুদা পুখি~।
\v 9 মখোয়না মদু পুরবা মতুংদা যেহোবাগী খূৎ সহর অদুগী মায়োক্তা য়াম্না শাথিনা মাঙ তাকহনবগা লোয়ননা লৈখি; অদুগা মহাক্না সহর অদুগী অপিকপা অমসুং অচৌবা মীশিংবু ৱাহনখি, অদুগা মখোয়দা অপোম অতঙ থোক্লম্মী~।
\p
\v 10 মরম অদুনা মখোয়না ঈশ্বরগী উপু অদু ইক্রোন্দা থাখি~। ঈশ্বরগী উপু অদুনা ইক্রোন্দা লাকপদা ইক্রোন্দা লৈবা মীশিং অদুনা কপ্ত‌ুনা হায়, <<ঐখোয় অমসুং ঐখোয়গী মীশিংবু হাৎনবা মখোয়না ইস্রায়েলগী ঈশ্বরগী উপু অদু ঐখোয়গী অকোয়বদা পুরক্লে~।>>
\v 11 মরম অদুনা মখোয়না মী থাদুনা পলেষ্টী মীশিংগী মপুশিংবু পূনশিনহন্দুনা হায়খি, <<ঐখোয় অমসুং ঐখোয়গী মীশিংবু শিহন্দনবা ইস্রায়েলগী ঈশ্বরগী উপু অদু থাখ্রো অমসুং মদু মশাগী মফমদা অমুক হন্না চৎখ্রসনু~।>> মরমদি সহর অপূম্বা অশি অনানা মাঙ তাকহল্লে; ঈশ্বরগী খূৎ অদু মফম অদুদা য়াম্না লূম্লম্মী~।
\v 12 শিহৌদবা মীশিং অদু অপোম অতঙনা ৱাহনখি অমসুং সহরগী অৱাবগী খোঞ্জেন অদু অতিয়া য়ৌখি~।
\c 6
\s1 ঈশ্বরগী উপু ইস্রায়েলদা হল্লকপা
\p
\v 1 যেহোবাগী উপু অদু পলেষ্টী মীশিংগী লৈবাক্তা থা তরেৎ লৈরম্মী~।
\v 2 পলেষ্টী মীশিংনা পুরোহিৎশিং অমসুং লাইবাউ খঙবশিং কৌরগা হায়, <<যেহোবাগী উপু অসিগী মরমদা ঐখোয়না করি তৌসিগে? ঐখোয়না মসিবু মশাগী মফমদা করম্না থাগদগে হায়বা ঐখোয়দা হায়বিয়ু~।>>
\v 3 মখোয়না হায়খি, <<নখোয়না ইস্রায়েলগী ঈশ্বরগী উপু অদু থারবদি ইহাঙ হাঙনা থাগনু; অদুবু করিগুম্বা অমা তৌদুনা মরানগী কৎনপোৎ অমা হল্লু~। অদুদগী নখোয় ফগনি অমসুং নখোয়দগী মহাক্কী মখূৎ করিগী লৌথোক্ত্রিবনো হায়বা অদু নখোয়দা খঙহনগনি~।>>
\v 4 অদুদগী মখোয়না হায়খি, <<ঐখোয়না মঙোন্দা হনগদৌরিবা মরানগী কৎনপোৎ অদু করি ওইগনি?>> মখোয়না খুমখি, <<পলেষ্টী মীশিংগী মপুশিংগী মশীং মতুং ইন্না সনাগী অপোম অতঙ মঙা অমসুং সনাগী ঊচি মঙা ওইগদবনি~। মরমদি লায়না অমনা নখোয় পূম্নমক্কী অমসুং নখোয়গী মপুশিংগী মথক্তা নারম্মী~।
\v 5 মরম অদুনা নখোয়না নখোয়গী অপোম অতঙগী মওং অমসুং লৈবাক মাঙহনবা নখোয়গী ঊচিশিংগী মওং শাগদবনি, অদুগা নখোয়না ইস্রায়েলগী ঈশ্বরদা মতিক মঙান পীগদবনি; মহাক্না নখোয়দগী, নখোয়গী লাইশিংদগী অমসুং নখোয়গী লৈবাক্তগী মহাক্কী মখূৎ য়াংহনবিবসু য়াই~।
\v 6 ইজিপ মচাশিং অমসুং ফেরাউনা মখোয়গী থম্মোই কনশিনহনবগুম্না, নখোয়না নখোয়গী থম্মোই কনশিনহনবা করিগীনো? মহাক্না মখোয়গী মরক্তা শাথিনা লাক্নখিবদা মখোয়না মীশিং অদু চৎহনখিবা অমসুং মখোয়না চৎখিবা নৎত্রা?
\v 7 মরম অদুনা হৌজিক অহনবা শন গাড়ী অমা শারো অমসুং পোৎপু থোংদ্রিবী শঙ্গোম শুম্লিবী শনবী অনী লৌ; অদুগা শনবীশিং অদু শন গাড়ী অদুদা পুনশিল্লু; অদুদগী মখোয়গী শন্নাউশিং অদু মখোয়দগী য়ূমদা পুরকউ~।
\v 8 অদুগা যেহোবাগী উপু অদু লৌদুনা শন গাড়ী অদুদা হাপকৎলু; মরানগী কৎনপোৎ ওইনা মঙোন্দা হল্লিবা সনাগী পোৎশিং অদু মদুগী নাকন্দা উপু অমগী মনুংদা থম্মু~। অদুগা মদু চৎনবা থাদোকখ্রো~।
\v 9 অদুগা য়েংদুনা লৈয়ু, মদুনা মশাগী ঙমখৈগী লম্বীদা বেৎ শেমেশ তম্না চৎলবদি, মহাক্না শাথিবা ফত্তবা অসি ঐখোয়গী ইথক্তা তৌখিবনি~। অদুবু মদুনা চৎত্রবদি, ঐখোয়বু ৱাহনখিবা অদু মহাক্কী মখূৎনা নত্তে হায়বা ঐখোয়না খঙগনি; মসি তাঞ্জা চান্নরুদুনা ঐখোয়দা থোকখিবনি~।>>
\p
\v 10 মীশিং অদুনা অসুম্না তৌখি; মখোয়না শঙ্গোম শুম্লিবী শনবী অনী লৌদুনা শন গাড়ী অদুদা পুনশিনখি, অদুগা মখোয়গী শন্নাউশিং অদুবুনা য়ূমদা পুন্দুনা থমখি~।
\v 11 অদুগা মখোয়না যেহোবাগী উপু অদু, অদুগা সনাগী ঊচিশিং অমসুং মখোয়গী অপোম অতঙগী মওংশিং য়াওবা উপু অদু শন গাড়ী অদুদা হাপখি~।
\v 12 শনবীশিং অদুনা বেৎ শেমেশ তম্না চুম্না চৎখি, মখোয়না চৎপদা খোংল খোংলদুনা অচৌবা লম্বী অদুদা চৎখি, য়েৎ অমসুং ওইরোমদা লৈথোকখিদে; অদুগা বেৎ শেমেশকী ঙমখৈ তম্না পলেষ্টী মীশিংগী মপুশিংনা মখোয়গী মতুংদা চৎখি~।
\v 13 বেৎ শেমেশকী মীশিংনা তম্পাক্তা মখোয়গী গেহু খাওদুনা লৈরম্মী; মখোয়না মমিৎ য়েংখৎখিবদা উপু অদু উরম্মী অমসুং মদু উবদা হরাউরম্মী~।
\v 14 শন গাড়ী অদু বেৎ শেমেশ মচা যোশূৱাগী লৌবুক্তা লাক্তুনা মদুদা লেপ্লম্মী; মফম অদুদা অচৌবা নূঙ অমা লৈরম্মী~। মখোয়না শন গাড়ী অদুগী উ অদু ককথৎলগা শনবীশিং অদু যেহোবাগী মফমদা মৈ থাদোকপগী কৎনপোৎ ওইনা কৎখি~।
\v 15 লেবী মচাশিংনা যেহোবাগী উপু অদু অমসুং সনাগী পোৎশিং য়াওবা উপু অদু লৌথদুনা অচৌবা নূঙ অদুগী মথক্তা থমখি~। নুমিৎ অদুমক্তদা বেৎ শেমেশকী মীশিংনা যেহোবাগী মফমদা মৈ থাদোকপগী কৎনপোৎশিং অমসুং ঈরাৎপোৎশিং কৎখি~।
\v 16 পলেষ্টী মীশিংগী মপু মঙা অদুনা মদু উবদা, নুমিৎ অদুমক্তদা মখোয়না ইক্রোন্দা হনখি~।
\v 17 অদুগা পলেষ্টী মীশিংনা যেহোবাগী মফমদা মরানগী কৎনপোৎ ওইনা হনখিবা সনাগী অপোম অতঙশিং অদু অসিনি: আশদোদকীদমক অমা, গাজাগীদমক অমা, আস্কিলোনগীদমক অমা, গাৎকীদমক অমা অমসুং ইক্রোনগীদমক অমা~।
\v 18 অদুগা সনাগী ঊচিশিংগী মশীং অদু পলেষ্টী মীশিংগী মপু মঙাগী সহরশিং, হায়বদি চেকপন্না কোয়শিনবা সহরশিং অমসুং লৈবাক অদুগী খুঙ্গংশিংগী মতুং ইন্না ওইরম্মী~। মখোয়না যেহোবাগী উপু থমখিবা অবেলগী নূঙজাউ অদু ঙসি ফাওবা বেৎ-শেমেশ্তা লৈবা যোশূৱাগী লৌবুক্তা লৈ~।
\p
\v 19 অদুগা মহাক্না বেৎ শেমেশকী নিপাশিং হাৎখি, মরমদি মখোয়না যেহোবাগী উপু অদু য়েংলুবদগী মহাক্না মীশিংগী মরক্তগী লীশীং য়াঙ্খৈগা হুম্ফুতরা হাৎখি~। যেহোবানা মী ময়াম অমা হাৎখিবা মরম্না মীশিংনা তেংথারম্মী~।
\v 20 অদুগা বেৎ শেমেশকী নিপাশিংনা হায়খি, <<অশেংবা ঈশ্বর যেহোবা অসিগী মাঙদা কনানা লেপ্পা ঙমগনি? অদুগা মহাক্না ঐখোয়দগী কনাগী মফমদা চৎখৎকনি~।>>
\p
\v 21 অদুগা মখোয়না পাউ পুবা মীশিং থাদুনা কিরিয়াৎ যেয়ারীমদা লৈবা মীশিংদা হায়, <<পলেষ্টী মীশিংনা যেহোবাগী উপু অদু অমুক হন্না পুরক্লে; নখোয়না কূমথরক্তুনা নখোয়গী নফমদা পুখৎলু~।>>
\c 7
\s1 চহী কুনগী তুংদা থৱায় য়াওখৎলকপা
\p
\v 1 মরম অদুনা কিরিয়াৎ যেয়ারীমগী মীশিং লাক্তুনা যেহোবাগী উপু অদু লৌখৎলম্মী, মদু চীংদা লৈবা অবীনাদাবকী ময়ূমদা পুরকখি অমসুং মহাক্কী মচা নিপা এলিয়েজরবু যেহোবাগী উপু অদু ঙাক্নবা শেংদোক্লম্মী~।
\v 2 উপু অদুনা কিরিয়াৎ যেয়ারীমদা লৈবা অসি কুইরে, মরমদি মদু চহী কুন শুরে~। ইস্রায়েলগী ইমুং পূম্নমক্না যেহোবাগীদমক তেংথাজরম্মী~।
\p
\v 3 সমূয়েলনা ইস্রায়েলগী ইমুং পূম্নমক্তা হায়খি, <<নখোয়না থম্মোই অপূম্বা য়াওনা যেহোবাগী মফমদা হল্লকপা ওইরবদি, নখোয়গী নরক্তগী মীরমগী লাইশিং অমসুং \f + \fr 7:3 \fk আষ্টরোৎ: \ft কনান মচাশিংগী লাইরেম্বী~।\f*আষ্টরোৎ লৌথোকখ্রো, অদুগা যেহোবাদা নখোয়গী থম্মোই থম্মু অমসুং মহাক্তবু থৌগল তৌ; মহাক্না পলেষ্টী মীশিংগী মখূত্তগী নখোয়বু কনবিগনি~।>>
\v 4 অদুদগী ইস্রায়েল মচাশিংনা \f + \fr 7:4 \fk বাল: \ft অর্থদি <<ইবুংঙো,>> ফিনিসিয়াগী মরু ওইবা লাই~।\f*বাল লাইশিং অমসুং আষ্টরোৎ লৌথোক্তুনা যেহোবাতবু থৌগল তৌখি~।
\v 5 মদুদা সমূয়েলনা হায়খি, <<ইস্রায়েল পূম্নমক মিস্পাদা পূনশিল্লু, অদুগা ঐনা নখোয়গীদমক যেহোবাদা হায়জগনি~।>>
\v 6 মখোয়না মিস্পাদা পূনশিল্লগা ঈশিং শোক্লম্মী, অদুগা যেহোবাগী মমাঙদা হৈদোকখি~। অদুগা মখোয়না নুমিৎ অদুদা চরা হেল্লগা মফম অদুদা হায়খি, <<ঐখোয়না যেহোবাগী মায়োক্তা পাপ তৌরে~।>> সমূয়েলনা ইস্রায়েল মচাশিংবু মিস্পাদা ৱায়েল্লম্মী~।
\v 7 ইস্রায়েল মচাশিংনা মিস্পাদা পূনশিল্লে হায়বা পলেষ্টী মীশিংনা তাবদা, পলেষ্টী মীশিংগী মপুশিংনা ইস্রায়েলগী মায়োক্তা চৎখৎখি~। ইস্রায়েল মচাশিংনা মদু তাবদা, মখোয়না পলেষ্টী মীশিংবু কিরম্মী~।
\v 8 ইস্রায়েল মচাশিংনা সমূয়েলদা হায়খি, <<ঐখোয়গী ঈশ্বর যেহোবানা ঐখোয়বু পলেষ্টী মীশিংগী মখূত্তগী কনবিনবা মহাক্কী মফমদা ঐখোয়গীদমক কপ্পা লেপ্পীগনু~।>>
\p
\v 9 মদুদা সমূয়েলনা মখোম থক্লিবা য়াউ মচা অমা লৌদুনা যেহোবাগী মফমদা মৈ থাদোকপগী কৎনপোৎ ওইনা মপূম ওইনা কৎখি~। অদুগা সমূয়েলনা যেহোবাদা ইস্রায়েলগীদমক কপখি, মদুদা যেহোবানা মহাকপু তাবিখি~।
\v 10 সমূয়েলনা মৈ থাদোকপগী কৎনপোৎ কৎলিঙৈদা, পলেষ্টী মীশিংনা ইস্রায়েলগা লান শোক্ননবা নকশিল্লকখি~। অদুবু যেহোবানা নুমিৎ অদুদা পলেষ্টী মীশিংগী মথক্তা অকনবা অখাক অরাউ থোকহন্দুনা মখোয়বু চমম্নহনখি অমসুং মখোয় ইস্রায়েলগী মমাঙদা মায়থীহনখি~।
\v 11 ইস্রায়েলগী নিপাশিংনা মিস্পাদগী থোক্লক্তুনা পলেষ্টী মীশিংবু বেৎ কারগী মখা ফাওবা তান্নদুনা হাৎখি~।
\v 12 অদুদগী সমূয়েলনা নূঙ অমা লৌদুনা মিস্পা অমসুং শেনগী মরক্তা খিনখি, অদুগা মদুগী মিং \f + \fr 7:12 \fk এবেন এজর: \ft অর্থদি <<মতেং পাংবিবগী নূঙ~।>>\f*এবেন এজর কৌদুনা হায়, <<অসি ফাওবা যেহোবানা ঐখোয়বু মতেং পাংবিরে~।>>
\p
\v 13 অসুম্না পলেষ্টী মীশিং অসি নমথখি অমসুং মখোয়না ইস্রায়েলগী ঙমখৈদা অমুক হন্না লাকখিদ্রে~। অদুগা সমূয়েলগী পুন্সি চুপ্পা যেহোবাগী খূৎ পলেষ্টী মীশিংগী মায়োক্তা লৈরম্মী~।
\v 14 পলেষ্টী মীশিংনা ইক্রোন্দগী গাৎ ফাওবদা লৈবা ইস্রায়েলদগী লৌখিবা সহরশিং অদু ইস্রায়েলদা অমুক হঞ্জিনবিখি; অদুগা ইস্রায়েলনা পলেষ্টী মীশিংগী মখূত্তগী মখোয়গী লমশিং অমুক লৌশিনখি~। ইস্রায়েল অমসুং অমোরী মচাশিংগী মরক্তা ঈঙনা লৈরম্মী~।
\v 15 সমূয়েলনা মপুন্সি চুপ্পা ইস্রায়েলবু ৱায়েল্লম্মী~।
\v 16 মহাক্না চহী খুদিংগী বেথেল, গিলগাল অমসুং মিস্পাদা কোয়না চৎখি অমসুং মফমশিং অদুদা ইস্রায়েলবু ৱায়েনখি~।
\v 17 অদুবু মহাক্না রামাদা হল্লকখি, মরমদি মহাক্কী য়ূম মদুদা লৈরম্মী~। মফম অদুদা মহাক্না ইস্রায়েলবু ৱায়েনখি, অদুগা মফম অদুদা মহাক্না যেহোবাগী মফমদা লাৎনপূং অমা শাখি~।
\c 8
\s1 নিংথৌ হাপ্নবা ইস্রায়েলনা তকশিনবা
\p
\v 1 সমূয়েলনা অহন ওইরক্লবদা, মহাক্না মহাক্কী মচা নিপাশিংবু ইস্রায়েলগী মথক্তা ৱায়েন মপুশিং ওইহনখি~।
\v 2 মহাক্কী অহানবা পোকপা মচা নিপাগী মমিংনা যোয়েল কৌই, অদুগা অনীশুবা মচা নিপাগী মমিংনা অবিজা কৌই; মখোয়না বের-শেবাদা ৱায়েন মপুশিং ওইখি~।
\v 3 অদুবু মহাক্কী মচা নিপাশিংনা মহাক্না চৎলম্বগুম্না চৎলমদে, অদুবু শেন্দা মমায় ওনশিনখি, ৱানোমশেল লৌখি অমসুং অচুম্বা ৱায়েন শেরান্নহনখি~।
\v 4 অদুদগী ইস্রায়েলগী অহল্লমন পূম্নমক মখোয় মশেন পূনশিল্লগা রামাদা লৈবা সমূয়েলগী মনাক্তা লাকখি,
\v 5 অদুগা মঙোন্দা হায়খি, <<য়েংউ, নহাক অহন ওইরে অমসুং নহাক্কী নচাশিংনা নহাক্না চৎলম্বগুম্না চৎত্রে~। অতোপ্পা জাতি পূম্নমক্কী মতৌগুম্না ঐখোয়বু ৱায়েন্নবা হৌজিক ঐখোয়গীদমক নিংথৌ অমা হাপ্পীয়ু~।>>
\p
\v 6 অদুবু <<ঐখোয়বু ৱায়েনবিনবা ঐখোয়দা নিংথৌ অমা পীবিয়ু>> হায়না মখোয়না হায়বা ৱাফম অদুনা সমূয়েলবু নুঙাইহল্লমদে~। অদুগা সমূয়েলনা যেহোবাদা হায়জখি~।
\v 7 যেহোবানা সমূয়েলদা হায়খি, <<মীশিংনা নঙোন্দা হায়রিবা পূম্নমক অদুগী মরমদা মখোয়গী ৱা তাও; মরমদি মখোয়না নহাকপু য়াদবা নত্তে, অদুবু ঐনা মখোয়গী মথক্তা নিংথৌ ওইনা পান্দনবা মখোয়না ঐবু য়াদবনি~।
\v 8 ঐনা মখোয়বু ইজিপ্তগী পুথোক্লকপা নুমিৎ অদুদগী ঙসি ফাওবদা মখোয়না তৌখিবা থবক পূম্নমক অদুগী মতুং ইন্না মখোয়না ঐবু থাদোক্তুনা অতোপ্পা লাইশিংবু থৌগল তৌখি, মতৌ অদুগুম্না মখোয়না নঙোন্দসু তৌই~।
\v 9 মরম অদুনা হৌজিক মখোয়গী ৱা তাও~। অদুম ওইনমক মখোয়বু চেকশিন্না তাকপিয়ু অমসুং মখোয়গী মথক্তা পাল্লগদবা নিংথৌ অদুনা মখোয়দা তৌগদবা অদু খঙহল্লু~।>>
\p
\v 10 নিংথৌ অমা পীবিনবা মঙোন্দা হায়জখিবা মীশিং অদুদা সমূয়েলনা যেহোবাগী ৱা পূম্নমক তমখি~।
\v 11 মহাক্না হায়খি, <<নখোয়গী নথক্তা নিংথৌ ওইরগদবা অদুনা তৌরগদবা অদু অসিনি: মহাক্না নখোয়গী নচা নিপাশিং লৌগনি অমসুং মখোয়বু মশাগী ওইনা, মহাক্কী শগোল গাড়ীশিংগীদমক অমসুং শগোল লান্মীশিংগীদমক হাপকনি, অদুগা মখোয় খরনা মহাক্কী শগোল গাড়ীশিংগী মমাঙদা চেনগনি~।
\v 12 অদুগা মহাক্না মশাগীদমক লীশীং লীশীংগী অমসুং য়াঙ্খৈ য়াঙ্খৈগী লুচিংবশিং হাপকনি~। অদুগা মহাক্না মখোয়বু মহাক্কী লৌবুক খোইনবা, মহাক্কী লৌ খাওনবা, মহাক্কী লানগী খূৎলাই শানবা অমসুং মহাক্কী শগোল গাড়ীশিংগী খূৎলাই শানবা হাপকনি~।
\v 13 মহাক্না নখোয়গী নচা নুপীশিংবু মনম নুংশিবা পোৎ শেম্বীশিং, চাকথোংবীশিং অমসুং তল হৌবীশিং ওইনবা লৌগনি~।
\v 14 মহাক্না নখোয়গী লৌবুকশিং, নখোয়গী অঙ্গুরগী ইংখোলশিং, নখোয়গী চোর্ফোলগী ইংখোলশিংদগী খ্বাইদগী ফবা অদু লৌগনি অমসুং মহাক্কী মনাইশিংদা পীগনি~।
\v 15 অদুগা মহাক্না নখোয়গী মরূ মরাংগী অমসুং অঙ্গুর ইংখোলগী শরূক তরাগী অমা লৌরগা মহাক্কী ফম্নাইবশিংদা অমসুং মহাক্কী মনাইশিংদা পীগনি~।
\v 16 মহাক্না নখোয়গী মীনাই নিপাশিং অমসুং মীনাই নুপীশিং, নখোয়গী খনগৎলবা নহারোনশিং অমসুং নখোয়গী লোলাশিং লৌদুনা মহাক্কী থবক শূহনগনি~।
\v 17 মহাক্না নখোয়গী য়াউ শরূক তরাগী অমা লৌগনি~। নখোয় মহাক্কী মীনাইশিং ওইগনি~।
\v 18 নখোয়না খনগদবা নখোয়গী নিংথৌ অদুগী মরম্না নুমিৎ অদুদা নখোয়না কপচগনি; অদুগা যেহোবানা নুমিৎ অদুদা নখোয়বু তাবিরোই~।>>
\p
\v 19 অদুম ওইনমক সমূয়েলগী ৱা অদু মীশিংনা ইল্লু য়াখিদে; অদুগা মখোয়না হায়খি, <<নত্তে, ঐখোয়গী ইথক্তা নিংথৌ অমা লৈসনু,
\v 20 ঐখোয়সু জাতি পূম্নমক্কা মান্নগনি, অদুগা ঐখোয়গী নিংথৌনা ঐখোয়বু ৱায়েনগনি, ঐখোয়গী মাঙদা চত্থোক্কনি অমসুং ঐখোয়গী লানশিং শোক্নগনি~।>>
\v 21 সমূয়েলনা মীশিংগী ৱা পূম্নমক তাশিনখি, অদুগা মহাক্না যেহোবাগী মনাকোংদা পূম্নমক অদু অমুক হন্না তাহনখি~।
\v 22 যেহোবানা সমূয়েলদা হায়খি, <<মখোয়গী ৱা তাও অমসুং মখোয়গীদমক নিংথৌ অমা হাপ্পীয়ু~।>> সমূয়েলনা ইস্রায়েলগী নিপাশিংদা হায়খি, <<নখোয় নিপা খুদিংনা মাগী মাগী সহরদা চৎলু~।>>
\c 9
\s1 সোলবু নিংথৌ ওইনা খনবা
\p
\v 1 বেনজামিন মচা মমিং কীশ কৌবা মথৌনা ফবা নিপা অমা লৈরম্মী~। মহাক অসি অবীয়েলগী মচা নিপানি~। অবীয়েলদি সেরোরগী মচা নিপানি, সেরোরদি বেকোরাৎকী মচা নিপানি, বেকোরাত্তি বেনজামিন মচা ওইবা অফীহগী মচা নিপানি~।
\v 2 সোল কৌবা মহাক্কী মচা নিপা, মশক মতৌ ফজবা পাখং অমা লৈরম্মী~। ইস্রায়েল মচাশিংগী মরক্তা মঙোন্দগী হেন্না মশক মতৌ ফজবা মী লৈরমদে~। মহাক্কী মরেংজুমদগী মথক্লোমদা মহাক্না মী খুদিংদগী হেন্না ৱাংলম্মী~।
\v 3 সোলগী মপা কীশকী লোলাশিং মাঙলম্মী~। মদুদা কীশনা মচা নিপা সোলদা হায়খি, <<হৌজিক নহাক্কা লোয়ননা ননাইশিংদগী অমা পুরো, হৌগৎলু অমসুং লোলাশিং থিবা চৎলু~।>>
\v 4 মহাক্না ইফ্রায়িম চীংগী লম ফাওদুনা অমসুং শালিশাগী লৈবাক ফাওদুনা চৎখি, অদুবু মখোয়না লোলাশিং অদু ফংখিদে~। অদুদগী মখোয়না শালীমগী লৈবাক ফাওখি, অদুবু মফম অদুদসু লৈরমদে~। অদুদগী মহাক্না বেনজামিন মচাশিংগী লৈবাক ফাওখি, অদুবু মখোয়না লোলাশিং অদু ফংখিদে~।
\v 5 মখোয়না সূফ লৈবাক্তা লাক্লবদা সোলনা মহাক্কা লোয়নবা মনাই অদুদা হায়খি, <<লাকউ, ঐখোয় হল্লসি, নৎত্রবদি ঐগী ইপানা লোলাশিংগী ৱাখল থাদোক্লগা ঐখোয়গীদমক পূক্নীং ৱারম্লগনি~।>>
\v 6 মনাই অদুনা মঙোন্দা হায়খি, <<হৌজিক য়েংবিয়ু, সহর অসিদা ঈশ্বরগী মী অমা লৈ অমসুং মহাক ঈকাই খুম্নবা য়াবা মী অমনি; মহাক্না হায়বা পূম্নমক অদু শোয়দনা থোকই~। হৌজিক ঐখোয়না মফম অদুদা চৎসি; ঐখোয়না চৎকদবা লম্বী অদু মহাক্না ঐখোয়দা হায়বিরকপসু য়াই~।>>
\v 7 মদুদা সোলনা মহাক্কী মনাই অদুদা হায়খি, <<অদুবু য়েংউ, ঐখোয়না চৎপা তারবদি, ঐখোয়না নিপা অদুগীদমক করি পুগনি? মরমদি ঐখোয়গী খাউশিংদা তল লৈত্রে অমসুং ঈশ্বরগী মী অদুগী মফমদা পুনবা খূদোনপোৎ অমতা লৈতে~। ঐখোয়গী করি লৈবগে?>>
\v 8 মনাই অদুনা সোলদা অমুক হন্না খুমদুনা হায়খি, <<য়েংবিয়ু, ঐগী খূত্তা লুপা শেকেল অমগী শরূক মরিগী অমা লৈ~। ঐখোয়গী লম্বী অদু ঐখোয়দা তাকপিনবা ঐনা ঈশ্বরগী মী অদুদা মদু পীগনি~।>>
\v 9 মমাঙঙৈদা ইস্রায়েলদা কনাগুম্বা মী অমনা ঈশ্বরগী মফমদা করিগুম্বা অমা হংজনবা চৎপদা, মহাক্না অসুম্না হায়, <<লাকউ, ঐখোয় অউবা মী অদুগী মনাক্তা চৎসি;>> মরমদি হৌজিক ৱা তাকথোকপা মী কৌবা অদু মমাঙঙৈদা \f + \fr 9:9 \fk অউবা মী: \ft ৱা তাকথোকপা মীবু খঙনৈ~।\f*অউবা মী কৌনরম্মী~।
\v 10 মদুদা সোলনা মহাক্কী মনাইদা হায়খি, <<হায়রিবা অদু ফরে; লাকউ, ঐখোয় চৎলসি~।>> অসুম্না মখোয়না ঈশ্বরগী মী অদুনা লৈবা সহর অদুদা চৎখি~।
\p
\v 11 মখোয়না সহর অদুদা লৈবা চীং অদুদা অসুম কাখৎখিবদা, নহা ওইরিবী লৈশাবীশিংনা ঈশিং শোকপা থোক্লকপা মখোয়না থেংনখি অমসুং লৈশাবীশিং অদুদা হায়খি, <<অউবা মী অদু অসিদা লৈব্রা?>>
\v 12 মখোয়না মখোয়দা খুমদুনা হায়খি, <<মহাক লৈ, য়েংউ, মহাক নখোয়গী মাঙদা লৈ~। হৌজিক থুবিরো, মরমদি মহাক সহর অসিদা ঙসি লাকপনি; মরমদি ঙসি অৱাংবা মফম অসিদা মীশিংগী ঈরাৎপা লৈ~।
\v 13 নখোয়না সহর মনুংদা হেক চঙবগা, মহাক্না অৱাংবা মফমদা চানবা চৎত্রিঙৈদা নখোয়না মহাকপু শোয়দনা ফংগনি~। মরমদি মহাক্না ঈরাৎপা অদু বোর পীবিগদবা মরম্না মহাক্না লাক্ত্রিবা ফাওবা মীশিংনা চারোই~। মদুগী মতুংদা বার্তোন ফংবশিং অদুনা চাগনি~। মরম অদুনা হৌজিক নখোয় হৌগৎলু, মরমদি থুনমক নখোয়না মহাকপু ফংগনি~।>>
\v 14 মখোয়না সহরদা চৎখৎখি~। অদুগা মখোয়না সহরদা চঙবদা, য়েংউ, সমূয়েলনা মখোয় তম্না অৱাংবা মফমদা চৎখৎনবা থোক্লক্লম্মী~।
\p
\v 15 সোল লাক্কদবা নুমিৎ অদুগী মমাঙদা যেহোবানা সমূয়েলগী মনাকোংদা অসুম্না হায়খি,
\v 16 <<হয়েং অসিগুম্বা মতমদা, বেনজামিন লমদগী নিপা অমা ঐনা নঙোন্দা থারক্কনি, অদুগা মহাক্না ঐগী মীশিংবু পলেষ্টী মীশিংগী মখূত্তগী কনবিনবা নহাক্না মহাকপু ঐগী মী ইস্রায়েলগী মথক্তা লৈঙাকপা ওইনবা অভিষেক তৌগদবনি; মরমদি মখোয়না কপচবা অদু ঐগী ইফমদা য়ৌরকপা মরম্না ঐনা ঐগী মীশিংগী মথক্তা য়েংবিরে~।
\v 17 সমূয়েলনা সোলবু উবদা যেহোবানা মঙোন্দা হায়খি, <<ঐনা নঙোন্দা হায়খিবা মী অদু য়েংউ! মী অসিমক্না ঐগী মীশিংগী মথক্তা পাল্লগনি~।>>
\v 18 মদুদা সোলনা থোঙজাউদা সমূয়েলগী মনাক্তা চঙশিল্লগা হায়খি, <<ঐনা নঙোন্দা হায়জরি, ঐঙোন্দা হায়বিয়ু, অউবা মী অদুগী য়ূম কদায়দা লৈবগে?>>
\v 19 সমূয়েলনা সোলদা খুমদুনা হায়খি, <<অউবা মী অদু ঐনি~। অৱাংবা মফম অদু তান্না ঐগী মাঙ থানা চৎখৎলু, মরমদি ঙসি নখোয় ঐগা চামিন্নগনি; অদুগা হয়েং অয়ুক ঐনা নহাকপু চৎহনগনি অমসুং নহাক্কী থম্মোইদা লৈবা পূম্নমক ঐনা নঙোন্দা হায়গনি~।
\v 20 নুমিৎ হুম্নিগী মমাঙদা নহাক্কী লোলাশিং মাঙখ্রে, নহাক্কী পূক্নীং মখোয়দা থম্লগনু, মরমদি মখোয় ফংলে~। ইস্রায়েল পূম্নমক্কী অপাম্বা অদু কনাগী মথক্তনো? মদু নহাক্কী নথক্তা অমসুং নপাগী ইমুং পূম্নমক্কী মথক্তা নৎত্রা?>>
\v 21 সোলনা খুমদুনা হায়খি, <<ঐদি ইস্রায়েলগী শলাই পূম্নমক্তগী খ্বাইদগী পিকপা বেনজামিন মচা অমা নৎত্রা? ঐগী ইমুংনা বেনজামিন শলাইগী ইমুং পূম্নমক্তগী খ্বাইদগী পিকপা নৎত্রা? করিগী নহাক্না অসুম্না ঐঙোন্দা হায়রিবনো?>>
\v 22 অদুদগী সমূয়েলনা সোল অমসুং মহাক্কী মনাই অদু পুরগা অচৌবা কা অমগী মনুংদা পুশিনখি, অদুগা মখোয়বু বার্তোন ফংখ্রবা মী কুন্থ্রারোমগী মরক্তা খ্বাইদগী অথোইবা মফমদা ফমহনখি~।
\v 23 অদুগা সমূয়েলনা চাকথোংবা মী অদুদা হায়খি, <<ঐনা নঙোন্দা পীখিবা শরূক, হায়বদি ঐনা নঙোন্দা <খাইদোক্তুনা থম্মু> হায়খিবা অদু পুরকউ~।>>
\v 24 চাকথোংবা মী অদুনা মফৈ অমসুং মদুগী মথক্তা লৈবা অদু লৌদুনা সোলগী মমাঙদা থমখি~। সমূয়েলনা হায়খি, <<য়েংউ, খাইদোক্তুনা থম্বা অদু অসিনি! নহাক্কী নমাঙদা থমদুনা চাও; মরমদি ঐনা মীশিংবু বার্তোন তৌরে হায়না ঐনা হায়খিবা নুমিৎ অদুদগী মতম অসি ফাওবা নহাক্কীদমক মসি থম্লক্লিবনি~।>> অসুম্না সোলনা নুমিৎ অদুদা সমূয়েলগা চামিন্নখি~।
\p
\v 25 মখোয়না অৱাংবা মফমদগী সহরদা কূমথরকপদা সমূয়েলনা য়ূমথক্তা সোলগা ৱারী শান্নরম্মী~।
\v 26 অদুগা মখোয় ঙন্না হৌগৎখি; অদুগা অসুম্না থোকখি, নোংঙাল্লমদাইদা সমূয়েলনা সোলবু য়ূমথক্তা কৌখৎলগা হায়, <<হৌগৎলু, ঐনা নহাকপু থারগনি~।>> সোল হৌগৎলে, মহাক অমসুং সমূয়েল মখোয় অনীমক মপান্দা থোকখি~।
\v 27 মখোয়না সহরগী চিদাইদা চত্থরিঙৈদা সমূয়েলনা সোলদা হায়খি, <<ননাই অদু ঐখোয়গী মাঙ থানা চৎখৎনবা হায়য়ু~।>> অদুগা মহাক্না চৎখৎখি, <<অদুবু ঐনা নঙোন্দা ঈশ্বরগী ৱা অদু হায়নবা নহাক ঙাইহাক্তং লেপ্ত‌ুনা লৈয়ু~।>>
\c 10
\s1 সোলবু নিংথৌ ওইনা অভিষেক তৌবা
\p
\v 1 সমূয়েলনা থাউফূ অমা লৌদুনা মহাক্কী মকোক্তা থাউ হৈথখি, অদুগা মহাকপু চুপ্ত‌ুনা হায়খি, <<যেহোবানা নহাকপু মহাক্কী ফংফম থোকপগী মথক্তা লৈঙাকপা ওইনবা অভিষেক তৌখিবা নৎত্রা?
\v 2 ঙসি নহাক্না ঐঙোন্দগী চত্থোকপদা বেনজামিনগী ঙমখৈদা লৈবা সেলসাদা রাহেলগী মোংফম মনাক্তা নিপা অনী উন্নগনি; মখোয়না নঙোন্দা হায়গনি, <নহাক্না থিবা চৎখিবা লোলাশিং অদু ফংলে~। য়েংউ, নহাক্কী নপানা লোলাশিংগী মরমদা খনবা তোক্লে অমসুং নহাক্কীদমক ৱারদুনা হায়, <<ঐনা ইচা নিপাগীদমক করি তৌগনি?>> >
\v 3 অদুদগী নহাক্না মফম অদুদগী মাঙলোমদা চৎলগা তাবোরগী এলোন উপাল অদুগী মনাক্তা লাক্কদবনি~। বেথেলদা, ঈশ্বরগী মফমদা চৎখৎপা নিপা অহুম নহাক্না মফম অদুদা উন্নগনি, অমনা হামেং মচা অহুম পুরক্কনি, অতোপ্পা অমনা তল অহুম অমসুং অতোপ্পা অমনা য়ুগী শঊন খাউ অমা পুরক্কনি~।
\v 4 মখোয়না নহাক্কী য়াইফবগী মরমদা হংগনি অমসুং নঙোন্দা তল অনী পীগনি, মদু নহাক্না মখোয়গী মখূত্তগী লৌগনি~।
\v 5 অদুদগী নহাক্না পলেষ্টী মীশিংগী লান্মী মপৈ লৈবা ঈশ্বরগী চীংদা লাক্কনি~। নহাক্না সহর অদুদা লাকপদা অসুম্না থোক্কনি, নহাক্না ৱা তাকথোকপা মী কাঙবু অমা মখোয়গী মমাঙদা মরী পানবা যন্ত্র, খঞ্জুরী, বাঁশী অমসুং বীনা পুদুনা অৱাংবা মফমদগী কূমথরকপা থেংনগনি; মখোয়না ৱা তাকথোক্কনি~।
\v 6 যেহোবাগী থৱায়না নহাক্কী নথক্তা পাঙ্গলগা লোয়ননা লেঙথরক্কনি, অদুগা নহাক্না মখোয়গা ৱা তাকথোক্কনি অমসুং নহাক অতোপ্পা মী অমা ওইরক্কনি~।
\v 7 খূদমশিং অসি নহাক্কী নথক্তা লাক্লবদা, নখূৎনা তৌবা য়াবা অদু তৌ; মরমদি ঈশ্বরনা নহাক্কা লোয়নরি~।
\v 8 অদুগা নহাক্না ঐঙোন্দগী মাঙ থানা গিলগালদা কূমথগনি; য়েংউ, মৈ থাদোকপগী কৎনপোৎশিং অমসুং ঈঙথবগী কৎনপোৎশিং ঈরাৎনবা ঐনা নহাক্কী নাক্তা কূমথরক্কনি~। ঐনা নহাক্কী নাক্তা লাক্ত্রিবা অমসুং নহাক্না করি তৌগনি হায়বা উৎলদ্রি ফাওবা নহাক্না নুমিৎ তরেৎনি ঙাইয়ু~।>>
\p
\v 9 মহাক্না সমূয়েলদগী চত্থোক্নবা লৈথোকখিবদা ঈশ্বরনা সোলদা অতোপ্পা থম্মোই পীবিখি; অদুগা নুমিৎ অদুদা খূদম পূম্নমক থুংহনবিখি~।
\v 10 মখোয়না চীং অদুদা লাকপদা, য়েংউ, ৱা তাকথোকপা মী কাঙবু অমনা মহাক্কা উন্নখি; অদুগা ঈশ্বরগী থৱায়না মহাক্কী মথক্তা পাঙ্গলগা লোয়ননা লাকখি অমসুং মহাক্না মখোয়গী মরক্তা ৱা তাকথোকখি~।
\v 11 অদুগা অসুম্না থোকখি, মহাক্না ৱা তাকথোকপা মীশিংগী মরক্তা ৱা তাকথোকপা অদু মহাকপু হান্না খঙখিবশিংনা উবদা, মীশিং অদুনা অমগা অমগা হায়নখি, <<কীশকী মচা নিপাগী মফমদা থোক্লিবসি করিনো? সোলসু ৱা তাকথোকপা মীশিংগী মরক্তা অমরা?>>
\v 12 মফম অদুগী মী অমনা খুমদুনা হায়খি, <<মখোয়গী মপা অদু কনানো?>> মরম অদুনা মসিনা পাউরৌ ওইরক্লে, <<সোলসু ৱা তাকথোকপা মীশিংগী মরক্তা অমরা?>>
\v 13 সোলনা ৱা তাকথোকপা লোইরবদা, মহাক্না অৱাংবা মফমদা লাকখি~।
\p
\v 14 সোলগী মখুরানা মঙোন্দা অমসুং মহাক্কী মনাইদা হায়খি, <<নখোয় কদায়দা চৎলুবগে?>> মহাক্না হায়খি, <<লোলাশিং থিবা চৎলুই~। লোলাশিং অদু কদায়দসু ফংলরোই হায়বা ঐখোয়না উরবদা, ঐখোয়না সমূয়েলগী মফমদা চৎখি~।>>
\v 15 সোলগী মখুরানা হায়খি, <<ঐনা নঙোন্দা হায়জরি, সমূয়েলনা নঙোন্দা হায়বা অদু ঐঙোন্দা হায়য়ু~।>>
\v 16 সোলনা মহাক্কী মখুরাদা হায়খি, <<লোলাশিং অদু ফংলে হায়না মহাক্না শেংনা হায়খি~।>> অদুবু সমূয়েলনা হায়খিবা নিংথৌ লৈবাক্কী মরম অদুদি মহাক্না মঙোন্দা হায়রমদে~।
\s1 সোলবু নিংথৌ ওইনা লাউথোকপা
\p
\v 17 অদুদগী মিস্পাদা সমূয়েলনা মীশিংবু পূন্না যেহোবাগী মফমদা কৌখি,
\v 18 অদুগা ইস্রায়েল মচাশিংদা হায়খি, <<ইস্রায়েলগী ঈশ্বর যেহোবানা অসুম্না হায়, <ঐনা ইস্রায়েলবু ইজিপ্তগী পুথোক্লকপনি, ইজিপ মচাশিংগী মখূত্তগী অমসুং নখোয়বু ওৎনৈবা নিংথৌ লৈবাক পূম্নমক্কী মখূত্তগী নখোয়বু কনবিরকপনি~।>
\v 19 নখোয়বু খুদোংথীবা অমসুং অৱা অনা পূম্নমক্তগী মশামক্না কনবিরকপা নখোয়গী ঈশ্বর অদু নখোয়না ঙসি য়াদ্রে; অদুগা নখোয়না মঙোন্দা হায়খি, <নত্তে, ঐখোয়গী ইথক্তা নিংথৌ অমা হাপ্পীয়ু~।> মরম অদুনা হৌজিক নখোয়গী শলাইশিংগী অমসুং নখোয়গী শাগৈশিংগী মতুং ইন্না যেহোবাগী মাঙদা নশামক লেপ্পু~।>>
\v 20 সমূয়েলনা ইস্রায়েলগী শলাই পূম্নমক নকশিনহল্লবদা, বেনজামিনগী শলাইবু খন্দোকখি~।
\v 21 মহাক্না বেনজামিনগী শলাইবু মখোয়গী ইমুং মনুংশিংগী মতুং ইন্না নকশিনহল্লবদা, মাত্রিগী ইমুংবু খন্দোকখি~। অদুগা কীশকী মচা নিপা সোলবু খন্দোকখি~। অদুবু মখোয়না মহাকপু থিবদা মহাকপু ফংখিদে~।
\v 22 মরম অদুনা মখোয়না মখা তানা যেহোবাদা হংজখি, <<নিপা অদু মফম অসিদা লাক্ত্রিব্রা?>> যেহোবানা খুমখি, <<য়েংউ, মহাক মশামক পোৎচৈশিংগী মরক্তা লোৎলি~।>>
\v 23 মখোয়না চেনখিদুনা মহাকপু মফম অদুদগী পুরক্লম্মী; মহাক্না মীশিংগী মরক্তা লেপ্পদা, মহাক্না মী পূম্নমক্তগী লেংবান্দগী মথক মখৈ হেল্লম্মী~।
\v 24 সমূয়েলনা মী পূম্নমক্তা হায়খি, <<যেহোবানা খন্দোকখ্রবা মহাক অদু নখোয়না উব্রা? মী পূম্নমক্কী মরক্তা মহাক্কা মান্নবা কনা অমতা লৈতে~।>> মদুদা মী পূম্নমক্না লাউদুনা হায়খি, <<নিংথৌ কুইনা পুন্সিসনু~।>>
\v 25 অদুদগী সমূয়েলনা মীশিংদা নিংথৌ লৈবাক্কী ৱায়েন হায়রম্মী, মদু লাইরিক অমদা ইখি, অদুগা যেহোবাগী মমাঙদা থমখি~। অদুদগী সমূয়েলনা মী পূম্নমক মাগী মাগী ময়ূমদা থাখি~।
\p
\v 26 সোলসু গিবিয়াদা লৈবা ময়ূমদা চৎখি; মফম অদুদা ঈশ্বরনা থম্মোই শোকখ্রবা থৌনা ফবা নিপা কাঙবু অমা মহাক্কা চৎখি~।
\v 27 অদুবু বেলীয়েলগী মচাশিংনা হায়খি, <<নিপা অসিনা ঐখোয়বু করম্না কনবিগনি?>> মখোয়না মহাকপু হন্থনা খনখি অমসুং মঙোন্দা খূদোনপোৎশিং পুরকখিদে~। অদুবু মহাক্না তূমিন্না লৈখি~।
\c 11
\s1 সোলনা অম্মোন মচাশিংবু মায়থীবা পীবা
\p
\v 1 অম্মোন মচা নহাশনা লাক্তুনা যাবেশ-গিলিয়দকী মায়োক্তা লাঙ্গোয় চনখি; যাবেশকী নিপা পূম্নমক্না নহাশ্তা হায়খি, <<ঐখোয়গা ৱালেপ্নবিয়ু অমসুং ঐখোয়না নহাক্কী থৌগল তৌজগনি~।>>
\v 2 অম্মোন মচা নহাশনা মখোয়দা খুমখি, <<অসিগুম্বা ফিবমদা ঐনা নখোয়গা ৱালেপ্নগনি, মদুদি ঐনা নখোয়গী য়েৎ থংবা মিৎ কোত্থোক্কনি অমসুং মদুনা ইস্রায়েল অপূম্বগী মিংচৎ থীনবা ওইগনি~।>>
\v 3 যাবেশকী অহল্লমনশিংনা মঙোন্দা হায়খি, <<ইস্রায়েলগী লম পূম্নমক্তা পাউ পুবা মী থাবা য়ানবা নুমিৎ তরেৎনিগী মতম পীবিয়ু~। করিগুম্বা ঐখোয়বু কনবিনবা কনাগুম্বা মী অমতা থোক্লক্ত্রবদি, ঐখোয় নঙোন্দা লাক্কনি~।>>
\p
\v 4 অদুদগী পাউ পুবা মীশিংনা সোলগী গিবিয়াদা লাক্লবদা, মখোয়না মীশিং তানবা পাউ অদু হায়খি~। মী পূম্নমক্না খোঞ্জেন হৌনা কপখি~।
\v 5 অদুগা য়েংউ, সোলনা শঞ্জাবুঙদগী শল্লুপ অমগী মতুংদা লাক্লম্মী~। সোলনা হায়খি, <<মীশিংনা কপ্লিবসি করি তৌরবগে?>> মখোয়না মঙোন্দা যাবেশকী নিপাশিংগী পাউ অদু তমখি~।
\v 6 সোলনা পাউশিং অদু তাবদা ঈশ্বরগী থৱায়না মহাক্কী মথক্তা পাঙ্গলগা লোয়ননা লাকখি~। অদুদগী মহাক্কী অশাউবা অদু য়াম্না হেনগৎলকখি~।
\v 7 মহাক্না শল্লাবা পোৎপু অমা লৌদুনা মচেৎ মচেৎ ককখি, অদুগা মচেৎ মচেৎশিং অদু পাউ পুবা মীশিংগী মখূত্তা ইস্রায়েলগী লম পূম্নমক্তা থাদুনা হায়, <<সোল অমসুং সমূয়েলগী মতুং ইন্দবা মী খুদিংমক মহাক্কী শল্লাবশিংদা অসুম্না তৌগনি~।>> যেহোবাবু মীশিংনা কিখি অমসুং মখোয়না অমতা ওইনা লাকখি~।
\v 8 মহাক্না মখোয়বু বেজেক্তা মশীং থীবদা, ইস্রায়েল মচাশিংগী মশীং অসি লাখ অহুম অমসুং যিহূদাগী মশীংনা লীশীং কুন্থ্রা ওইরম্মী~।
\v 9 লাকখিবা পাউ পুবা মীশিং অদুদা মখোয়না হায়খি, <<যাবেশ-গিলিয়দকী নিপাশিংদা অসুম্না হায়য়ু, <হয়েং, নুংশা শাগৎলকপদা নখোয়না মতেং ফংজগনি~।> >> পাউ পুবা মীশিং অদুনা লাক্তুনা যাবেশকী মীশিং অদুদা মদু তমখি, মদুদা মখোয় হরাউরম্মী~।
\v 10 মরম অদুনা যাবেশকী মীশিং অদুনা হায়খি, <<হয়েং, ঐখোয় নখোয়গী নফমদা লাক্কনি~। নখোয়না ফৈ হায়না খনবা অদু নখোয়না ঐখোয়দা তৌবা য়াগনি~।>>
\v 11 মথংগী নুমিত্তা সোলনা মহাক্কী মীশিংবু কাঙবু অহুমথোক্না খাইদোকখি~। অদুগা নোংঙাল্লকপদা মখোয়না লানশঙ মনুংদা লাকখি~। অদুগা মখোয়না নুংশা শাগৎলকপা ফাওবা অম্মোন মচাশিংবু হাৎখি~। মদুদা হিংহৌরবা মখোয় অদুসু ইচাই চাইথোক্নখি~। অসুম্না মখোয় অনীশুনা পূন্না লৈত্রে~।
\v 12 মীশিং অদুনা সমূয়েলদা হায়খি, <সোলনা ঐখোয়গী ইথক্তা পানগদ্রা> হায়বা মহাক অদু কনানো? ঐখোয়না মীশিং অদু হাৎননবা মখোয়বু পুরকউ~।>>
\v 13 সোলনা হায়খি, <<ঙসি নিপা অমতা হাৎলোই, মরমদি ঙসি যেহোবানা ইস্রায়েলবু কনবিবগী থবক তৌবিরে~।>>
\v 14 অদুদগী সমূয়েলনা মীশিংদা হায়খি, <<লাকউ, ঐখোয় গিলগালদা চৎলসি অমসুং মফম অদুদা নিংথৌ লৈবাক অদু মরা চেৎহনসি~।>>
\v 15 অদুগা মী পূম্নমক গিলগালদা চৎখি, মফম অদুদা মখোয়না সোলবু গিলগালদা যেহোবাগী মাঙদা নিংথৌ হাপখি~। মফম অদুদা মখোয়না যেহোবাগী মমাঙদা ঈঙথবগী কৎনপোৎশিং ঈরাৎপোৎ কৎচখি, অদুগা সোল অমসুং ইস্রায়েলগী মী পূম্নমক মফম অদুদা য়াম্না হরাউরম্মী~।
\c 12
\s1 সমূয়েলগী অরোইবা ৱা
\p
\v 1 সমূয়েলনা ইস্রায়েল পূম্নমক্তা হায়খি, <<য়েংউ, নখোয়না ঐঙোন্দা হায়খিবা নখোয়গী ৱা পূম্নমক ঐনা তারে অমসুং নখোয়গী নথক্তা নিংথৌ অমা হাপ্লে~।
\v 2 হৌজিক য়েংউ, নিংথৌ অদুনা নখোয়গী মাঙদা চৎলি; ঐদি অহন ওইরে অমসুং পোক হৌরে, য়েংউ, ঐগী ইচা নিপাশিং নখোয়গা লৈ~। ঐনা অঙাং ওইরিঙৈদগী ঙসি ফাওবা নখোয়গী মাঙদা চৎলি~।
\v 3 য়েংউ, ঐ লৈ; যেহোবাগী মাঙদা অমসুং মহাক্কী অভিষেক তৌখ্রবা অদুগী মাঙদা ঐগী মায়োক্তা সাক্ষী অমা পীয়ু~। ঐনা কনাগী শল্লাবা লৌখিবগে? ঐনা কনাগী লোলা লৌখিবগে? ঐনা কনাবু নমথাক তৌখিবগে? ঐনা কনাবু ওৎনৈখিবগে? ঐনা ইমিৎশিং তাঙহন্নবা কনাগী মখূত্তগী হন্দোকমল লৌখিবগে? ঐনা মদু নখোয়দা হঞ্জিনগনি~।>>
\v 4 মখোয়না হায়খি, <<নহাক্না ঐখোয়বু নমথাক তৌখিদে, নৎত্রগা ঐখোয়বু ওৎনৈখিদে, নহাক্না কনাগুম্বা অমগী মখূত্তগী করি অমতা লৌখিদে~।>>
\v 5 মহাক্না মখোয়দা হায়খি, <<নখোয়না ঐগী খূত্তা করি অমতা ফংদ্রে হায়বা ঙসি যেহোবানা নখোয়গী মাঙদা সাক্ষীনি অমসুং মহাক্কী অভিষেক তৌখ্রবা মহাক্না সাক্ষী ওইরি~।>> মদুদা মখোয়না খুমখি, <<মহাক্না সাক্ষীনি~।>>
\p
\v 6 সমূয়েলনা মীশিংদা হায়খি, <<মৌশি অমসুং হারোনবু খন্দোকপিখিবা অমসুং নখোয়গী নপা নপুশিংবু ইজিপ লৈবাক্তগী পুথোকপিরকপা অদু যেহোবানি~।
\v 7 মরম অদুনা হৌজিক যেহোবানা নখোয়দা অমসুং নখোয়গী নপা নপুশিংদা তৌখিবা ধর্ম্মচেনবগী থবক পূম্নমক অদুগী হীরমদা যেহোবাগী মাঙদা ঐনা নখোয়গা ৱা ঙাঙননবা তূমিন্না লেপ্ত‌ুনা লৈয়ু~।
\v 8 যাকোবনা ইজিপ্তা লাকপদা নখোয়গী নপা নপুশিংনা যেহোবাদা কপচখি~। অদুদগী যেহোবানা মৌশি অমসুং হারোন থাবিরক্তুনা নখোয়গী নপা নপুশিংবু ইজিপ্তগী পুথোকপিরকখি অমসুং মখোয়বু মফম অসিদা লৈহনখি~।
\v 9 অদুবু মখোয়না মখোয়গী ঈশ্বর যেহোবাবু কাউথোকপদা, মহাক্না মখোয়বু হাসোরগী লান্মী তেঙ্গোলগী লাঞ্জিং পুরেন সীসেরাগী মখূত্তা, পলেষ্টী মীশিংগী মখূত্তা অমসুং মোৱাব নিংথৌগী মখূত্তা পীথোকখি; অদুগা মখোয়না মখোয়গী মায়োক্তা শোক্নখি~।
\v 10 মখোয়না যেহোবাদা কপচদুনা হায়খি, <ঐখোয়না যেহোবাবু থাদোক্লগা \f + \fr 12:10 \fk বাল: \ft অর্থদি <<ইবুংঙো,>> ফিনিসিয়াগী মরু ওইবা লাই~।\f*বাল লাইশিং অমসুং \f + \fr 12:10 \fk আষ্টরোৎ: \ft কনান মচাশিংগী লাইরেম্বী~।\f*আষ্টরোৎপু থৌগল তৌদুনা ঐখোয়না পাপ তৌরে; অদুবু হৌজিক ঐখোয়গী য়েক্নবশিংগী মখূত্তগী ঐখোয়বু কনবিয়ু, অদুগা ঐখোয়না নহাকপু থৌগল তৌজগনি~।>
\v 11 অদুদগী যেহোবানা যেরুব্বাল, বেদান, যিপথা অমসুং সমূয়েল থাবিখি, অদুগা নখোয়বু মায়গৈ খুদিংদা লৈবা য়েক্নবশিংগী মখূত্তগী কনবিখি; অদুনা নখোয়না অশোয় অঙাম লৈতনা লৈরি~।
\p
\v 12 অম্মোন মচাশিংগী নিংথৌ নহাশনা নখোয়গী মায়োক্তা লাকপা নখোয়না উবদা, নখোয়গী ঈশ্বর যেহোবানা নখোয়গী নিংথৌ ওইরবসু নখোয়না ঐঙোন্দা হায়খি, <নত্তে, ঐখোয়গী ইথক্তা নিংথৌ অমা পানসনু~।>
\v 13 মরম অদুনা হৌজিক য়েংউ, নখোয়না খন্দোকখ্রবা অমসুং নখোয়না পামজবা নিংথৌ অদু~। য়েংউ, যেহোবানা নখোয়গী নথক্তা নিংথৌ অমা হাপ্পীরবনি~।
\v 14 নখোয়না যেহোবাবু কিরবা, মহাকপু থৌগল তৌরবা, মহাক্কী ৱা ইল্লবা অমসুং যেহোবাগী য়াথংগী মায়োক্তা লৈত্রবা, অদু ওইরবদি, নখোয় অমসুং নখোয়গী নথক্তা পাল্লিবা নিংথৌ অদুনসু নখোয়গী ঈশ্বর যেহোবাগী মতুং ইন্দুনা লৈগনি~।
\v 15 অদুবু নখোয়না যেহোবাগী ৱা ইন্দ্রবা অমসুং যেহোবাগী য়াথংগী মায়োক্তা লৈরবদি, নখোয়গী নপা নপুশিংগী মায়োক্তা যেহোবাগী খূৎ লৈখিবগুম, নখোয়গী মায়োক্তা লৈগনি~।
\p
\v 16 মরম অদুনা যেহোবানা নখোয়গী নমাঙদা তৌগদৌরিবা অঙকপা থবক অসি হৌজিক লেপ্ত‌ুনা য়েংউ~।
\v 17 হৌজিক গেহু লোকপা মতম নৎত্রা? ঐনা যেহোবাগী মফমদা কৌজগনি অমসুং মহাক্না অখাক অরাউ অমসুং নোং থাবিরক্কনি~। অদুগা নশাগীদমক নিংথৌ অমা নিদুনা নখোয়না যেহোবাগী মিৎয়েংদা তৌখিবা নখোয়গী ফত্তবা অদু কয়া চাউবগে হায়বা নখোয়না খঙজগনি অমসুং উজগনি~।>>
\v 18 সমূয়েলনা যেহোবাগী মফমদা কৌজখি, অদুগা নুমিৎ অদুদা যেহোবানা অখাক অরাউ অমসুং নোং থারকখি; মী পূম্নমক্না যেহোবাবু অমসুং সমূয়েলবু য়াম্না কিরম্মী~।
\v 19 মী পূম্নমক্না সমূয়েলদা হায়খি, <<ঐখোয় শিদনবা নহাক্কী ঈশ্বর যেহোবাগী মফমদা ননাইশিংগীদমক হায়জবিয়ু; মরমদি ঐখোয়না ঐখোয়গীদমক নিংথৌ অমা নিজবগী ফত্তবা অসি ঐখোয়গী পাপ পূম্নমক্কী মথক্তা হাপচিল্লে~।>>
\p
\v 20 অদুগা সমূয়েলনা মীশিংদা হায়খি, <<কিগনু, নখোয়না ফত্তবা পূম্নমক অসি তৌরে; অদুম ওইনমক যেহোবাগী তুং ইনবদগী নমায় লৈথোক্কনু, অদুবু যেহোবাবু নখোয়গী থম্মোই অপূম্বনা থৌগল তৌ~।
\v 21 কান্নবা তৌবা ঙম্লোইদবা অমসুং কনবিবসু ঙম্লোইদবা কান্নদবা পোৎশিংদা নখোয় নমায় লৈথোক্কনু, মরমদি মখোয় অরেম্বনি~।
\v 22 মরমদি মহাক্কী অথোইবা মিংগী মরম্না যেহোবানা মহাক্কী মীশিংবু থাদোক্লোই, মরমদি নখোয়বু মহাক্কী মী ওইহনবা অসি যেহোবাগী অপেনবনি~।
\v 23 ঐগী ওইনদি নখোয়গীদমক হায়জবা তোক্তুনা ঐনা যেহোবাগী মথক্তা পাপ তৌবা খক ওইদসনু; অদুবু ঐনা নখোয়দা অফবা অমসুং অচুম্বা লম্বী অদু তম্বিগনি~।
\v 24 যেহোবাতমক কিয়ু অমসুং মহাকপু নখোয়গী থম্মোই অপূম্বনা অচুম্বদা থৌগল তৌ; মরমদি মহাক্না নখোয়গীদমক কয়া চাউবা থবক তৌবিখি হায়বা খল্লু~।
\v 25 অদুবু নখোয়না অদুম ফত্তবা তৌদুনা লৈরবদি, নখোয়সু নখোয়গী নিংথৌসু তুম্না মাঙগনি~।>>
\c 13
\s1 সোলনা লান্থেংনবা অমসুং ঈরাৎপা
\p
\v 1 সোলনা চহী অমা পাল্লম্মী; মহাক্না চহী অনী ইস্রায়েলগী মথক্তা পাল্লবদা,
\v 2 সোলনা মহাক্কীদমক ইস্রায়েলগী নিপা লীশীং অহুম খল্লম্মী~। লীশীং অনীনা মহাক্কা মিকমাশ অমসুং বেথেল চীংদা লৈরম্মী, লীশীং অমনা বেনজামিনগী গিবিয়াদা যোনাথানগা লৈরম্মী~। লৈহৌরবা মীশিং অদু মহাক্না মাগী মাগী ফিয়ূমদা থাখি~।
\v 3 গেবাদা লৈবা পলেষ্টী মীশিংগী লান্মী মপৈশিংদা যোনাথান্না লান্দাখি, অদুগা পলেষ্টী মীশিংনা মদু তাখি~। অদুগা সোলনা লৈবাক অপূম্বা শীন্থুংনা পেরে খোংদুনা হায়, <<হিব্রু মচাশিংনা মদু তাসনু~।>>
\v 4 সোলনা পলেষ্টী মীশিংগী লান্মী মপৈশিংদা লান্দাখ্রে, অদুগা ইস্রায়েল অসি পলেষ্টী মীশিংগী তুক্কচনফম ওইরে হায়খিবা ইস্রায়েল পূম্নমক্না তারে~। অদুগা মীশিং অদু গিলগালদা সোলগী মনাক্তা পূনশিন্নবা কৌখি~।
\p
\v 5 পলেষ্টী মীশিংনা ইস্রায়েলগা লান্থেংননবা শগোল গাড়ী লীশীং কুন্থ্রা, শগোল লান্মী লীশীং তরুক অমসুং সমুদ্র মপান্দা তাবা লৈঙোইগুম য়াম্বা মীশিং পূনশিনখি~। অদুগা মখোয়না লাক্লগা বেৎ অবেন্দগী নোংপোক্লোমদা লৈবা মিকমাশ্তা লানশঙ শাখি~।
\v 6 ইস্রায়েলগী নিপাশিংনা মখোয় অচিনবদা তারে হায়বা উবদা (মরমদি মীশিং ৱানরম্মী) মীশিং অদুনা শুরুংশিংদা, মোংশোংশিংদা, নূঙলকশিংদা, লৈখূনশিংদা অমসুং কোমশিংদা লোৎখি~।
\v 7 হিব্রু মচা খরনা যোর্দান লান্থোক্তুনা গাদ অমসুং গিলিয়দ লৈবাক্তা চৎখি~। অদুবু সোলদি গিলগালদা অদুম লৈরম্মী অমসুং মী পূম্নমক্না থক থক নিক্তুনা মহাক্কী মতুং ইনখি~।
\p
\v 8 সমূয়েলনা লেপখিবা মতমগী মতুং ইন্না মহাক্না নুমিৎ তরেৎনি ঙাইরম্মী~। অদুবু সমূয়েলদি গিলগালদা লাকখিদে; অদুগা মীশিংনা মঙোন্দগী চাইথোক্নবা হৌখি~।
\v 9 সোলনা হায়খি, <<ঐগী নাক্তা মৈ থাদোকপগী কৎনপোৎ অমসুং ঈঙথবগী কৎনপোৎশিং পুরকউ~।>> অদুদগী মহাক্না মৈ থাদোকপগী কৎনপোৎ অদু কৎখি~।
\v 10 মহাক্না মৈ থাদোকপগী কৎনপোৎ অদু কৎপা হেক লোইরকপদা, য়েংউ, সমূয়েল লাকখি; সোলনা মহাকপু খুরুম্নবা অমসুং মহাকপু উননবা থোকখি~।
\p
\v 11 অদুগা সমূয়েলনা হায়খি, <<নহাক্না তৌরিবা অসি করিনো?>> সোলনা হায়খি, <<মীশিংনা ঐঙোন্দগী চাইথোক্নখিবা, অদুগা নহাক্নসু লেপখ্রবা নুমিৎশিংগী মনুংদা লাক্ত্রবা অমসুং পলেষ্টী মীশিংনসু মখোয় মশেন মিকমাশ্তা পূনশিনখিবা ঐনা উরে,
\v 12 অদুনা ঐনা হায়খি, <হৌজিক পলেষ্টী মীশিংনা গিলগালদা ঐগী ইনাক্তা লাক্কনি, অদুগা ঐনা যেহোবাগী মফমদা নোঞ্জখিদ্রে~।> মরম অদুনা ঐ ইশামক্না তৌদবা য়াদে হায়দুনা মৈ থাদোকপগী কৎনপোৎ অদু কৎখি~।>>
\v 13 সমূয়েলনা সোলদা হায়খি, <<নহাক্না পঙনা থবক তৌখ্রে~। নহাক্কী ঈশ্বর যেহোবাগী য়াথং, হায়বদি মহাক্না নঙোন্দা পীখিবা য়াথং অদু নহাক্না ইন্দ্রে~। নহাক্না ইল্লম্লবদি, যেহোবানা ইস্রায়েলদা নহাক্কী নিংথৌ লৈবাক মতম পূম্নমক্তা মরা চেৎহল্লমগদবনি~।
\v 14 অদুবু হৌজিক্তি, নহাক্কী নিংথৌ লৈবাক অমুক হন্না লৈররোই~। যেহোবানা মহাক্কী মথম্মোইমক্না পামজবা মী অমা থিখ্রে, যেহোবানা মহাক্কী মীশিংগী মথক্তা লৈঙাকপা ওইনবা মঙোন্দা য়াথং পীখ্রে, মরমদি যেহোবানা নঙোন্দা য়াথং পীখিবা অদু নহাক্না ইনখিদে~।>>
\v 15 সমূয়েলনা হৌগত্তুনা গিলগালদগী বেনজামিনগী গিবিয়াদা চৎখি~। অদুগা সোলনা মহাক্কা লোয়নবা মীশিংগী মশীং থীবদা নিপা চাতরুক্লোম ফংখি~।
\v 16 সোল, মহাক্কী মচা নিপা যোনাথান অমসুং মখোয়গা লোয়নরিবা মীশিংনা বেনজামিনগী গিবিয়াদা লৈখি~। অদুবু পলেষ্টী মীশিংনা মিকমাশ্তা লানশঙ শাখি~।
\p
\v 17 মাঙ তাকহনবশিংনা পলেষ্টী মীশিংগী লানশঙদগী কাঙবু অহুমথোক্না থোক্লক্লম্মী~। কাঙবু অমনা ওফ্রা তাবা লম্বীদা, শূয়ালগী লৈবাক্তা মায় ওন্দুনা চৎখি,
\v 18 অতোপ্পা কাঙবু অমনা বেৎ হোরোনগী লম্বীরোমদা মায় ওন্দুনা চৎখি, অদুগা অতোপ্পা কাঙবু অমনা লমহাঙলোমদা জেবোয়ীমগী তম্পাক্কা মায়োক্ননা লৈবা ঙমখৈগী লম্বীদা মায় ওন্দুনা চৎখি~।
\p
\v 19 ইস্রায়েলগী লৈবাক অপূম্বদা য়োৎ শূবা অমতা ফংলমদে, মরমদি পলেষ্টী মীশিংনা হায়খি, <<অদু নৎত্রবদি হিব্রু মচাশিংনা থাঙশাংশিং অমসুং তাশিং মখোয়গীদমক শাগনি~।>>
\v 20 অদুনা ইস্রায়েল মচাশিংনা মাগী মাগী লাঙ্গোন মচীন, গয়ন্তি, শীংজঙ অমসুং য়োৎপাক ময়া ফেংননবা পলেষ্টী মীশিংগী মনাক্তা চত্থখি~।
\v 21 অদুম ওইনমক মখোয়গী লাঙ্গোন মচীন, গয়ন্তি অমসুং মচীন লোঙবা পোৎশিং, শীংজঙ অমসুং শামু কাতিশিং ফেংনবগী মমল \f + \fr 13:21 \fk পিম: \ft পিম অমসি গ্রাম 7.6 নি~।\f*পিম অমা লৌরম্মী~।
\v 22 লান শোক্নগদবা নুমিত্তা অসুম্না থোকখি, সোল অমসুং যোনাথানগা লোয়নরিবা মীশিংগী মখূত্তা থাঙশাং নৎত্রগা তা অমতা লৈরমদে~। অদুবু সোল অমসুং মহাক্কী মচা নিপা যোনাথানগী মখূত্তদি থাঙশাং অমসুং তা লৈরম্মী~।
\v 23 অদুগা পলেষ্টী মীশিংগী লান্মী মপৈশিংনা মিকমাশকী লান্থোকফমদা থোকখি~।
\c 14
\s1 যোনাথান্না লান্দাবা
\p
\v 1 নোংমা অসুম্না থোকখি, সোলগী মচা নিপা যোনাথান্না মহাক্কী লানগী খূৎলাই পুবা নহা অদুদা হায়খি, <<লাকউ, ঐখোয়না অতোপ্পা নাকন্দা লৈরিবা পলেষ্টী মীশিংগী লান্মী মপৈগী মনাক্তা চৎসি~।>> অদুবু মহাক্না মপাদদি হায়রমদে~।
\v 2 সোলনা গিবিয়াগী ঙমখৈদা লৈবা মিগ্রোন্দা কফোই পাম্বী অমগী মখাদা ফমদুনা লৈরম্মী~। মহাক্কা লোয়নরিবা মীশিং অদু নিপা চাতরুক্লোম ওইরম্মী~।
\v 3 অদুগা শীলোদা লৈবা যেহোবাগী পুরোহিৎ এলীগী মচা নিপা ফীনেহসকী মচা নিপা \f + \fr 14:3 \fk ইকাবোদ: \ft অর্থদি <<মতিক মঙান লৈতবা>> নৎত্রগা <<মতিক মঙান কদায়দা লৈ~।>> \f*ইকাবোদকী ময়াম্বা অহীতূবকী মচা নিপা অহিয়ানা এফোদ শেৎলম্মী~। মীশিংনা যোনাথান চৎখ্রে হায়বা খঙলমদে~।
\p
\v 4 পলেষ্টী মীশিংগী লান্মী মপৈগী মনাক্তা চৎনবা যোনাথান্না থিরম্বা লান্থোকফমশিং অদুগী নাকন নাকন্দা অথৌবা নূঙ্গাই অমমম লৈরম্মী~। অমগী মমিংনা বোজেজ অমসুং অতোপ্পা অদুগী মমিংনা সেনে কৌরম্মী~।
\v 5 নূঙ্গাই অমনা অৱাংলোমদা মিকমাশকা মায়োক্ননা লৈরম্মী, অদুগা অতোপ্পা অদুনা খারোমদা গিবিয়াগা মায়োক্ননা লৈরম্মী~।
\v 6 যোনাথান্না মহাক্কী লানগী খূৎলাই পুবা নহা অদুদা হায়খি, <<লাকউ, ঊন কক্তবা লান্মী মপৈ অসিগী মনাক্তা ঐখোয় চৎসি; যেহোবানা ঐখোয়গীদমক থবক তৌবিবসু য়াই~। ময়াম্না নৎত্রগা খরনা ওইরবসু যেহোবানা কনবিবদা অপনবা লৈতে~।>>
\v 7 মহাক্কী লানগী খূৎলাই পুবা অদুনা মঙোন্দা হায়খি, <<নহাক্কী থম্মোইদা লৈবা অদু তৌ~। নমায় লৈথোকউ, য়েংউ, নহাক্কী থম্মোইদা লৈবা অদুগী মতুং ইন্না ঐনা নহাক্কা লোয়নরি~।>>
\v 8 মদুদা যোনাথান্না হায়খি, <<য়েংউ, ঐখোয়না নিপাশিং অসিগী মনাক্তা লান্থোক্তুনা চৎলগা ঐখোয় ইশাবু মখোয়দা ফোংদোক্কনি~।
\v 9 মখোয়না ঐখোয়দা হায়রবদি, <ঐখোয়না নখোয়গী নাক্তা লাক্ত্রিবা ফাওবা ঙাইয়ু,> অদুদগী ঐখোয়না ঐখোয়গী ইফমদা লেপ্ত‌ুনা লৈগনি অমসুং মখোয়গী মনাক্তা কাখৎলোই~।
\v 10 অদুবু মখোয়না ঐখোয়দা অসুম্না হায়রবদি, <ঐখোয়গী ইনাক্তা কাখৎলকউ,> অদুদগী ঐখোয়না কাখৎকনি~। মরমদি যেহোবানা মখোয়বু ঐখোয়গী খূত্তা পীথোক্লবনি, অদুগা মসিনা ঐখোয়দা খূদম ওইগনি~।>>
\v 11 মখোয় অনীমক্না মশাবু পলেষ্টী মীশিংগী লান্মী মপৈদা উহনখি~। পলেষ্টী মীশিংনা হায়খি, <<য়েংউ, হিব্রু মচাশিংনা লোৎখিবা শুরুংশিংদগী মখোয়না থোক্লক্লি~।>>
\v 12 লান্মী মপৈগী মীশিংনা যোনাথান অমসুং মহাক্কী লানগী খূৎলাই পুবা মী অদুদা হায়খি, <<ঐখোয়গী ইনাক্তা কাখৎলকউ, অদুগা ঐখোয়না নঙোন্দা করিগুম্বা অমা উৎপিগনি~।>> অদুগা যোনাথান্না মহাক্কী লানগী খূৎলাই পুবা মী অদুদা হায়খি, <<ঐগী ইতুংদা কাখৎলকউ, মরমদি যেহোবানা মখোয়বু ইস্রায়েলগী মখূত্তা পীথোক্লে~।>>
\v 13 যোনাথান্না মখোঙ মখূৎনা নপ্ত‌ুনা কাখৎলকখি অমসুং মহাক্কী লানগী খূৎলাই পুবা মী অদুনা মহাক্কী তুংদা কাখৎখি; পলেষ্টী মীশিংনা যোনাথানগী মাঙদা তুরম্মী~। মহাক্কী লানগী খূৎলাই পুবা মী অদুনা মহাক্কী তুংদা মখোয়বু হাৎখি~।
\v 14 অহানবা মীহাৎ ওইনা যোনাথান অমসুং মহাক্কী লানগী খূৎলাই পুবা অদুনা চাউরাক্না লৌ \f + \fr 14:14 \fk জেমেদ: \ft শন পাবোৎ অমনা নোংমদা খোইবা ঙম্বা চাং~।\f*জেমেদ তঙ্খায় অমগী মনুংদা চাউরাক্না নিপা কুনমুক হাৎখি~।
\v 15 লানশঙদা, লৌবুক লমহাঙদা অমসুং মী পূম্নমক্কী মরক্তা কিবনা থক থক নিকখি; লান্মী মপৈ অমসুং মাঙ তাকহল্লিবশিং, মখোয়সু থক থক নিকখি, অদুগা মালেম থোক থোক নোমখি, মরমদি মদু য়াম্না কন্না থক থক নিক্লম্মী~।
\v 16 বেনজামিনগী গিবিয়াদা লৈবা সোলগী সন্ত্রিশিংনা য়েংখি, অদুগা য়েংউ, মী ময়াম অদু মফম মরাং খঙদনা মাঙনখ্রে; মখোয় মায়গৈ শলাই খঙদনা চৎনখ্রে~।
\v 17 মদুদা সোলনা মহাক্কা লোয়নবা মীশিংদা হায়খি, <<হৌজিক মশীং থীয়ু, ঐখোয়দগী কনা চৎখ্রবগে হায়বা য়েংউ~।>> মখোয়না মশীং থীবদা য়েংউ, যোনাথান অমসুং মহাক্কী লানগী খূৎলাই পুবা মী অদু মফম অদুদা লৈরমদে~।
\v 18 সোলনা অহিয়াদা হায়খি, <<ঈশ্বরগী উপু অদু মফম অসিদা পুরকউ~।>> মরমদি ঈশ্বরগী উপু অদু মতম অদুদা ইস্রায়েল মচাশিংগা লৈরম্মী~।
\p
\v 19 অদুগা অসুম্না থোকখি, সোলনা পুরোহিৎ অদুদা ৱা ঙাঙলিঙৈদা, পলেষ্টী মীশিংগী লানশঙদা লাউ খোংবা অসুম হেনগৎখি~। সোলনা পুরোহিৎ অদুদা হায়খি, <<নখূৎ চিংশিল্লু~।>>
\v 20 সোল অমসুং মহাক্কা লোয়নবা মী পূম্নমক পূনশিনখি, অদুগা মখোয়না লানফমদা লাকখি; অদুগা য়েংউ, মী খুদিংগী থাঙশাং মাগী মাগী মমান্নবগী মথক্তা পায়খৎখি, অদুগা মফম অদুদা য়াম্না চরাঙনখি~।
\v 21 অদুগীসু মথক্তা পলেষ্টী মীশিংগা হান্না লৈমিন্নরম্বা মায়গৈ মরিমক্তগী লানশঙদা লাকপা হিব্রু মচাশিংনা যোনাথান অমসুং সোলগা লোয়নরিবা ইস্রায়েল মচাশিংগী মীচঙ ওইখি~।
\v 22 ইফ্রায়িম চীংদা লোত্তুনা লৈরম্বা ইস্রায়েলগী নিপা পূম্নমক্না পলেষ্টী মীশিং চেনখ্রে হায়বা তাবদা, মখোয়নসু লানফমদা মখোয়গী মতুংদা য়াম্না কন্না তান্নখি~।
\v 23 অসুম্না যেহোবানা ইস্রায়েলবু নুমিৎ অদুদা কনবিখি, অদুগা লান অদু বেৎ অবেন ফাওবা য়ৌখি~।
\s1 যোনাথান্না মপাগী ৱাশক ঙাক্তবা
\p
\v 24 নুমিৎ অদুদা ইস্রায়েলগী মীশিং ৱারম্মী, মরমদি সোলনা মীশিংবু ৱাশকহন্দুনা হায়, <<ঐনা য়েক্নবশিংগী মথক্তা লমন খুম্নবা, নুমিৎ তাদ্রিঙৈদা কনাগুম্বা মীনা করিগুম্বা অমা চারবদি মী অদু শিরাপ ফংসনু~।>> মরম অদুনা কনা অমতনা করিগুম্বা অমতা চাখিদে~।
\v 25 লৈবাক অদুগী মী পূম্নমক উমংদা লাকখি; অদুগা লৈপাক অদুগী মথক্তা খোইহি লৈরম্মী~।
\v 26 মীশিং অদুনা উমংদা চঙলকপদা য়েংউ, খোইহি চেন্থরম্মী; অদুবু মীশিংনা ৱাশক অদু কিবগী মরম্না মী কনা অমতনা মহাক্কী খূৎ মচীন্দা থমখিদে~।
\v 27 অদুবু যোনাথান্নদি মপানা মীশিংদা ৱাশকহন্দুনা হায়খিবা অদু তারমদে; মরম অদুনা মহাক্না মখূত্তা পায়রিবা চৈ অদুগী মতোন্না খোইরাদা থিংজিনখি, অদুগা মহাক্না মখূৎ মচীন্দা থমখি; অদুগা মহাক্কী মমিৎ লংখৎখি~।
\v 28 মদুদা মীশিংগী মরক্তগী অমনা মঙোন্দা হায়খি, <<নহাক্কী নপানা মীশিংবু চেৎনা ৱাশকহন্দুনা হায়খি, <ঙসি করিগুম্বা অমা চাবা মী অদু শিরাপ ফংসনু~।> >> অদুনা মীশিং অদু চোকথখি~।
\v 29 অদুদগী যোনাথান্না হায়খি, <<ঐগী ইপানা লৈবাক অসি ৱাহল্লে~। য়েংবিয়ু, ঐনা খোইহি অসি খজিক্তং মহাউ তংবদা ঐগী মিৎ লংখৎলে~।
\v 30 মীশিং অসিনা ফংলকপা মখোয়গী য়েক্নবশিংদগী লান্দগী মুল্লকপা পোৎশিং অসি মখোয়না মনীং তম্না চারম্লবদি কয়াদা ফরমগদবা! পলেষ্টী মীশিংগী মরক্তা মীয়াম হাৎপা ওইরম্লোইদ্রা?>>
\v 31 নুমিৎ অদুদা মখোয়না পলেষ্টী মীশিংবু মিকমাশ্তগী আয়ালোন ফাওবা হাৎখি~। অদুনা মীশিং অদু য়াম্না চোকথখি~।
\v 32 মীশিং অদুনা লান্দগী মুল্লকপা পোৎশিং অদুদা পাইশিন্দুনা য়াউ, শল্লাবা অমসুং শন্নাউশিং লৌখি, অদুগা মখোয়বু লৈপাক্তা হাৎখি; অদুগা মীশিং অদুনা ঈ য়াওনা মখোয় অদু চাখি~।
\p
\v 33 অদুদগী মখোয়না সোলদা হায়খি, <<য়েংউ, মীশিংনা ঈ য়াওনা চাদুনা মখোয়না যেহোবাগী মথক্তা পাপ তৌই~।>> মদুদা মহাক্না হায়খি, <<নখোয়না নমথাক তৌরে; ঙসি ঐঙোল্লোমদা অচৌবা নূঙ অমা ওনশিল্লকউ~।>>
\v 34 অদুগা সোলনা হায়খি, <<মীশিংগী মরক্তা নখোয় নশামক চাইথোক্তুনা মখোয়দা হায়য়ু, <মী খুদিংমক্না ঐগী নাক্তা মাগী মাগী শল্লাবা নৎত্রগা য়াউ পুরক্তুনা মফম অসিদা হাত্তুনা চাও; ঈ য়াওনা চাদুনা যেহোবাগী মথক্তা পাপ তৌগনু~।> >> অহিং অদুদা মী পূম্নমক্না মাগী মাগী শল্লাবা পুরক্তুনা মফম অদুদা হাৎখি~।
\v 35 অদুগা সোলনা যেহোবাগী মফমদা লাৎনপূং অমা শাখি~। মসি যেহোবাগী মফমদা মহাক্না শাখিবা অহানবা লাৎনপূংনি~।
\p
\v 36 সোলনা হায়খি, <<অহিংদা ঐখোয়না পলেষ্টী মীশিংগী তুংদা কূমথসি অমসুং নুমিৎ থোক্ত্রিবা ফাওবা মখোয়গী পোৎশিং লৌসি, অদুগা ঐখোয়না মখোয়গী মী অমতা খাক্লোইসি~।>> মদুদা মখোয়না হায়খি, <<নহাক্না ফৈ খনবা খুদিংমক তৌবিয়ু~।>> অদুদগী পুরোহিৎনা হায়খি, <<ঐখোয়না মফম অসিদা ঈশ্বরগী মনাক্তা নকশিঞ্জসি~।>>
\v 37 সোলনা ঈশ্বরগী পাউতাক হংজখি, <<ঐনা পলেষ্টী মীশিংগী তুংদা কূমথগদ্রা? নহাক্না মখোয়বু ইস্রায়েলগী মখূত্তা পীথোকপিগদ্রা?>> অদুবু মহাক্না নুমিৎ অদুদা মঙোন্দা পাউখুম পীখিদে~।
\v 38 মরম অদুনা সোলনা হায়খি, <<নখোয়, মীশিংগী লুচিংবা পূম্নমক মফম অসিদা নকশিল্লকউ, অদুগা ঙসি করম্না পাপ অসি ওইখ্রিবনো হায়বা খঙউ অমসুং য়েংউ~।
\v 39 মরমদি ইস্রায়েলবু কনবিবা যেহোবানা হিংলিবগুম্না, ঐগী ইচা নিপা যোনাথান ওইরবসু মহাক শিগদবনি~।>> অদুবু মী পূম্নমক্কী মরক্তা মঙোন্দা পাউখুম পীবা কনা অমতা লৈরমদে~।
\v 40 অদুদগী মহাক্না ইস্রায়েল পূম্নমক্তা হায়খি, <<নখোয়না নাকন অমদা লৈয়ু, অদুগা ঐ অমসুং ঐগী ইচা নিপা যোনাথান্না অতোপ্পা নাকন অমদা লৈগনি~।>> মদুদা মীশিংনা সোলদা হায়খি, <<নহাক্না ফৈ খনবা অদু তৌবিয়ু~।>>
\v 41 মরম অদুনা সোলনা ইস্রায়েলগী ঈশ্বর যেহোবাগী মফমদা হায়খি, <<চুম্না লাইবক চাং য়েংবিয়ু~।>> অদুগা সোল অমসুং যোনাথান্দা মদু তারে, অদুবু মীশিং অদু হিংহৌরে~।
\v 42 সোলনা হায়খি, <<ঐ অমসুং ঐগী ইচা নিপা যোনাথানগী মরক্তা লাইবক চাং য়েংবিয়ু~।>> মদুদা যোনাথান্দা তারে~।
\v 43 অদুদগী সোলনা যোনাথান্দা হায়খি, <<নহাক্না তৌখিবা অদু ঐঙোন্দা হায়য়ু~।>> যোনাথান্না মঙোন্দা হায়খি, <<ঐগী খূত্তা লৈরিবা চৈগী মতোন অসিনা খোইহি খজিক্তং মহাউ তংবতনি, য়েংউ, ঐ শিবা তারে!>>
\v 44 সোলনা খুমখি, <<ঈশ্বরনা অসুম্না অমসুং মদুদগীসু হেন্না তৌসনু; মরমদি যোনাথান, নহাক শোয়দনা শিবা তাই~।>>
\v 45 মীশিংনা সোলদা হায়খি, <<ইস্রায়েলদা অসুক চাউবা কনবিবা পুরকখিবা যোনাথান শিগদ্রা? মদু খক ওইদসনু! যেহোবানা হিংলিবগুম্না, মহাক্কী মকোক্তগী শম্না অমা ফাওবা লৈপাক্তা তাদসনু; মরমদি ঙসি মহাক্না ঈশ্বরগা মসি তৌখিবনি~।>> অসুম্না মীশিংনা যোনাথানবু হন্দোকপিখি, মদুনা মহাক শিখিদে~।
\v 46 অদুদগী সোলনা পলেষ্টী মীশিংগী মতুং ইল্লম্বদগী কাখৎখি~। অদুগা পলেষ্টী মীশিংনা মখোয় মশাগী মফমদা চৎখি~।
\p
\v 47 অসুম্না সোলনা ইস্রায়েলদা নিংথৌ ওইদুনা পানখি, অদুগা মহাক্না মায়গৈ খুদিংমক্তা লৈবা য়েক্নবা পূম্নমক্কী মায়োক্তা, মোৱাবকী মায়োক্তা, অম্মোন মচাশিংগী মায়োক্তা, ইদোমগী মায়োক্তা, সোবাগী নিংথৌশিংগী মায়োক্তা অমসুং পলেষ্টী মীশিংগী মায়োক্তা লান শোক্নখি~। মহাক মশানা ওনশিনবা খুদিংদা, মহাক্না মখোয়দা অৱাবা পীখি~।
\v 48 মহাক্না লান্মীশিংবু খোমজিল্লম্মী, অদুগা মহাক্না অমালেক মচাশিংবু মায়থীবা পীদুনা হাৎলম্মী অমসুং অমাঙ অতা থোকহনবা মীশিংগী মখূত্তগী ইস্রায়েলবু কনবিখি~।
\v 49 সোলগী মচাশিংদি যোনাথান, যিশভী অমসুং মালকী শূয়া~। অদুগা মহাক্কী মচা নুপী অনীগী মমিংদি, অহনগী মিংনা মেরাব অমসুং মনাউ নুপীগী মিংনা মীকাল কৌই~।
\v 50 সোলগী নুপীগী মমিংনা অহীমাজগী মচা নুপী অহীনোয়ম কৌই, মহাক্কী লান্মীশিংগী লাঞ্জিং পুরেনগী মমিংদি সোলগী মখুরা নেরগী মচা নিপা অবনের কৌই~।
\v 51 কীশনা সোলগী মপানি, অদুগা অবনেরগী মপা নের অসি অবীয়েলগী মচা নিপানি~।
\v 52 অদুগা সোলগী মপুন্সি চুপ্পা পলেষ্টী মীশিংগা লান কন্না থেংনখি~। সোলনা অকনবা নিপা অমা, নৎত্রগা থৌনা ফবা নিপা অমা উরবদি, মহাক্না মহাকপু লৌশিনখি~।
\c 15
\s1 সোলনা হায়বা ইন্দবা
\p
\v 1 সমূয়েলনা সোলদা হায়খি, <<যেহোবানা মহাক্কী মী ইস্রায়েলগী মথক্তা নহাকপু নিংথৌ ওইনা অভিষেক তৌননবা ঐবু থারকখিবনি~। মরম অদুনা হৌজিক নহাক্না যেহোবাগী ৱাশিং অদু মুন্না তাও~।
\v 2 লান্মী তেঙ্গোলশিংগী যেহোবানা অসুম্না হায়, <ইস্রায়েলনা ইজিপ্তগী থোক্লকপদা, অমালেক্না লম্বীদা মহাকপু লুমদুনা ইস্রায়েলদা তৌখিবা অদু ঐ নীংশিংই~।
\v 3 অদুনা হৌজিক চত্তুনা অমালেক্তা লান্দাউ অমসুং মখোয়গী অরৈবা পূম্নমক তুম্না মাঙহল্লু~। মখোয়বু খাক্কনু, অদুবু নিপা অমসুং নুপী, পিক্লিবা অঙাং অমসুং খোম থক্লিবা অঙাং, শল্লাবা অমসুং য়াউ, উট অমসুং লোলা হাৎলু~।> >>
\v 4 সোলনা মীশিংবু পূনশিনহল্লগা তেলায়ীমদা মখোয়বু মশীং থীখি, খোঙমী লাখ অনী অমসুং যিহূদাগী মী লীশীং তরা~।
\v 5 সোলনা অমালেক্কী সহর অমদা লাক্লগা ঈরমদা লুমদুনা লৈরম্মী~।
\p
\v 6 অদুগা সোলনা কেনীগী মীশিংদা হায়খি, <<থাদোক্তুনা চৎলু, ঐনা নখোয়বু অমালেক মচাশিংগা মাঙহন্দনবা নখোয় মখোয়গী মরক্তগী চত্থোকউ~। মরমদি ইস্রায়েল মচাশিংনা ইজিপ্তগী থোক্লকপদা নখোয়না মখোয় পূম্নমক্তা নুংশি থৌজান উৎপিখি~।>> মরম অদুনা কেনীগী মীশিংনা অমালেক মচাশিংগী মরক্তগী চত্থোকখি~।
\v 7 সোলনা অমালেক মচাশিংবু হবীলাদগী ইজিপকী নোংপোক্তা লৈবা শূর ফাওবা হাৎখি~।
\v 8 মহাক্না অমালেক মচাশিংগী নিংথৌ অগাগ হিংনা ফাখি অমসুং থাঙশাং ময়ানা মী পূম্নমকপু তুম্না মাঙহনখি~।
\v 9 অদুবু সোল অমসুং মীশিংনা অগাগ, য়াউশিংগী মরক্তগী, শল্লাবশিংগী মরক্তগী, অনোয়বা শাশিংগী মরক্তগী, য়াউ মচাশিংগী মরক্তগী খ্বাইদগী ফবা অমসুং অফবা পূম্নমক খাকখি, মখোয়বু তুম্না মাঙহনখিদে~। অদুবু শীংথানদবা অমসুং কান্নদ্রবা পোৎশিং অদু মখোয়না তুম্না মাঙহনখি~।
\s1 ঈশ্বরনা সোলবু য়াদবা
\p
\v 10 অদুদগী যেহোবাগী ৱা অদু সমূয়েলদা লাক্তুনা হায়,
\v 11 <<ঐনা সোলবু নিংথৌ ওইহল্লুবা অসি নীঙঙম্লক্ত্রে, মরমদি মহাক্না ঐগী ইতুং ইল্লম্বদগী লৈথোকখ্রে অমসুং ঐগী য়াথংশিং ইন্দ্রে~।>> মসিনা সমূয়েলবু ৱাহনখি, অদুগা মহাক্না যেহোবাগী মফমদা অহিং চুপ্পা কপচখি~।
\v 12 সমূয়েলনা সোলবু উননবা অয়ুক ঙন্না হৌগৎপদা, সমূয়েলদা তমদুনা হায়, <<সোল কার্মেলদা লাক্লে~। অদুগা য়েংউ, মহাক্না মশাগীদমক্তা মফম অমা শেমগৎলে; মহাক্না লান্থোক্তুনা কোয়না চৎলগা গিলগালদা চত্থখি~।>>
\v 13 অদুগা সমূয়েলনা সোলগী মনাক্তা লাকখি~। মদুদা সোলনা মঙোন্দা হায়খি, <<যেহোবানা নহাকপু বোর পীবিসনু~। ঐনা যেহোবাগী য়াথং ইল্লে~।>>
\v 14 সমূয়েলনা হায়খি, <<য়াউশিংনা ঐগী নাকোংদা খোংলিবা অমসুং শল্লাবশিংনা খোংবা ঐনা তারিবা অসি করিনো?>>
\v 15 মদুদা সোলনা হায়খি, <<মখোয়না অমালেক মচাশিংদগী শাশিং অদু পুরক্লে; মরমদি মীশিংনা নহাক্কী ঈশ্বর যেহোবাগী মফমদা ঈরাৎচনবা য়াউশিংদগী অমসুং শল্লাবশিংদগী খ্বাইদগী ফবা অদু খাক্লকপনি; অদুগা অতৈদি ঐখোয়না তুম্না মাঙহনখ্রে~।>>
\v 16 অদুদগী সমূয়েলনা সোলদা হায়খি, <<ঙাইখো, ঙরাং অহিং যেহোবানা ঐঙোন্দা হায়খিবা অদু ঐনা নঙোন্দা হায়গনি~।>> সোলনা মঙোন্দা হায়খি, <<হায়য়ু~।>>
\v 17 অদুগা সমূয়েলনা হায়খি, <<নহাক নশাগী মিৎয়েংদা অপিকপনি হায়না খনবদা, নহাকপু ইস্রায়েল শলাইগী মকোক ওইহনবিখিবা নৎত্রা, অদুগা যেহোবানা নহাকপু ইস্রায়েলগী মথক্তা নিংথৌ ওইনা অভিষেক তৌবিখিবা নৎত্রা?
\v 18 যেহোবানা নহাকপু খোঙচৎ অমদা থাদুনা হায়খি, <চত্তুনা পাপ চেল্লবা অমালেক মচাশিংবু তুম্না মাঙহল্লু, অদুগা মখোয় তুম্না মাঙহন্দ্রিবা ফাওবা মখোয়গী মায়োক্তা লান শোক্নৌ~।>
\v 19 নহাক্না যেহোবাগী ৱা ইন্দদুনা লান্দগী মুল্লকপা পোত্তা পাইশিন্দুনা যেহোবাগী মিৎয়েংদা ফত্তবা অসি তৌরিবা করিগীনো?>>
\v 20 সোলনা সমূয়েলদা হায়খি, <<ঐনা যেহোবাগী ৱা ইঞ্জরে অমসুং যেহোবানা থাবা লম্বী অদুদা চৎচরে, অমালেক্কী নিংথৌ অগাগ পুরক্লে অমসুং অমালেক মচাশিংবু তুম্না মাঙহল্লে~।
\v 21 অদুবু মীশিংনা তুম্না মাঙহনগদবা পোৎশিংদগী, হায়বদি লান্দা মুল্লকপা পোৎশিং অদুদগী য়াউশিং অমসুং শল্লাবশিং, অথোইবশিং অদু গিলগালদা নহাক্কী ঈশ্বর যেহোবাগী মফমদা ঈরাৎচনবা লৌখি~।>>
\v 22 মদুদা সমূয়েলনা হায়খি, <<যেহোবাগী ৱা ইনবদা যেহোবানা য়াম্না পেনবিবগুম্না, মৈ থাদোকপগী কৎনপোৎশিং অমসুং ঈরাৎপশিংদা যেহোবানা পেনবিব্রা? য়েংউ, হায়বা ইনবনা ঈরাৎপদগী অমসুং য়াথং ঙাকপনা য়াউ লাবগী মহাউদগীসু হেন্না ফৈ~।
\v 23 মরমদি লমহেনবদি হীকাপ য়াইকাপ্পগী পাপকুম্বনি, মঙক কনবদি পূক্নীং ফত্তনা তৌবা অমসুং লাই মূর্ত্তি লাৎপগুম্বনি~। নহাক্না যেহোবাগী ৱা য়াদবা মরম্না মহাক্নসু নহাকপু নিংথৌ ওইবা য়াবিদ্রে~।>>
\p
\v 24 সোলনা সমূয়েলদা হায়খি, <<ঐনা পাপ তৌরে, মরমদি ঐনা যেহোবাগী য়াথং অমসুং নহাক্কী ৱা হিক্তোক্লে, মরমদি ঐনা মীশিংবু কিদুনা মখোয়গী ৱা ইনখি~।
\v 25 মরম অদুনা হৌজিক ঐনা নঙোন্দা হায়জরি, ঐনা যেহোবাবু খুরুমজনবা ঐগী পাপ ঙাকপিয়ু অমসুং ঐগা অমুক হল্লসি~।>>
\v 26 সমূয়েলনা সোলদা হায়খি, <<ঐ নহাক্কা হল্লরোই, মরমদি নহাক্না যেহোবাগী ৱা য়াদ্রে, অদুগা নহাক্না ইস্রায়েলগী মথক্তা নিংথৌ ওইবা অদু যেহোবানা য়াবিদ্রে~।>>
\v 27 সমূয়েলনা চৎকদবগী লৈথোক্লকপদা, সোলনা মহাক্কী ফিগী ফিনাদা য়ানবদা মদু শেগায়খি~।
\v 28 অদুগা সমূয়েলনা মঙোন্দা হায়খি, <<ঙসি যেহোবানা নঙোন্দগী ইস্রায়েলগী নিংথৌ লৈবাক শেত্তোকখ্রে, অদুগা মহাক্না মদু নঙোন্দগী হেন্না ফবা নহাক্কী য়ূম্লোন্নবা অমদা পীথোকখ্রে~।
\v 29 অদুগা ইস্রায়েলগী পাঙ্গল ওইরিবা মহাক অদুনা মীনম্বসু ঙাঙলোই মপূক্নীংসু হোংলোই~। মরমদি মহাক্তি মী অমগুম্না পূক্নীং হোংগদবা নত্তে~।>>
\v 30 অদুদগী মহাক্না হায়খি, <<ঐ পাপ তৌরে; ঐনা নঙোন্দা হায়জরি, ঐগী মীশিংগী অহল্লমনশিংগী মমাঙদা অমসুং ইস্রায়েলগী মমাঙদা হৌজিক ঐবু ঈকাই খুম্নবিয়ু, নহাক্কী ঈশ্বর যেহোবাবু ঐনা খুরুমজনবা ঐগা হল্লসি~।>>
\v 31 অসুম্না সমূয়েলনা সোলগী মতুং ইন্দুনা অমুক চৎখি, অদুগা সোলনা যেহোবাবু খুরুমজখি~।
\p
\v 32 অদুদগী সমূয়েলনা হায়খি, <<অমালেক মচাশিংগী নিংথৌ অগাগ মফম অসিদা ঐগী নাক্তা পুরকউ~।>> অদুগা অগাগনা মহাক্কী মনাক্তা হরাউ তয়াম্না লাকখি~। অদুগা অগাগনা হায়খি, <<তশেংনমক শিবগী অৱাবা অদুদি লান্থোক্লে~।>>
\v 33 অদুবু সমূয়েলনা হায়খি, <<নহাক্কী থাঙশাংনা নুপীশিংবু অঙাং লৈহনখিদবগুম্না, নহাক্কী নমাসু নুপীশিংগী মরক্তা অঙাং লৈতবী ওইগনি~।>> অদুগা সমূয়েলনা অগাগপু গিলগালদা যেহোবাগী মাঙদা মতুপ মতুপ ককথৎখি~।
\p
\v 34 অদুদগী সমূয়েলনা রামাদা চৎখি, অদুগা সোলনা সোলগী গিবিয়াদা লৈবা মহাক্কী ময়ূমদা চৎখৎখি~।
\v 35 সমূয়েলনা শিবা নুমিৎ অদু ফাওবা মহাক্না অমুক হন্না সোলবু উনবা লাকখিদ্রে~। অদুম ওইনমক সমূয়েলনা সোলগীদমক তেংথা নাওইখি, অদুগা যেহোবানা সোলবু ইস্রায়েলগী মথক্তা নিংথৌ ওইহল্লুবা অদু যেহোবানা নীঙঙমখিদে~।
\c 16
\s1 দেবিদপু অভিষেক তৌবা
\p
\v 1 অদুগা যেহোবানা সমূয়েলদা হায়খি, <<ঐনা মহাকপু ইস্রায়েলগী মথক্তা নিংথৌ ওইবা য়াবিদ্রবনিনা নহাক্না সোলগীদমক কয়া কুইনা তেংথা নাওইখিগদগে? নহাক্কী শা মচী অদু থাউ থন্না হাপ্লগা চৎলু; ঐনা নহাকপু বেৎলেহেম মচা যেশীগী মনাক্তা থাগনি~। মরমদি ঐনা মহাক্কী মচা নিপাশিংগী মরক্তগী অমবু ঐগীদমক নিংথৌ ওইনবা খন্দোক্লে~।>>
\v 2 মদুদা সমূয়েলনা হায়খি, <<ঐনা করম্না চৎকনি? করিগুম্বা সোলনা মসি তারবদি, মহাক্না ঐবু হাৎকনি~।>> মদুদা যেহোবানা হায়খি, <<নহাক্না শন হাতম অমা পুরগা হায়য়ু, <ঐ যেহোবাগী মফমদা ঈরাৎপা লাকপনি~।>
\v 3 ঈরাৎপা অদুদা যেশীবু কৌ, অদুগা নহাক্না তৌগদবা অদু ঐনা নঙোন্দা তাক্কনি; ঐনা তাকপা মহাক অদু নহাক্না ঐগীদমক অভিষেক তৌগদবনি~।>>
\v 4 অদুগা যেহোবানা হায়বা অদু সমূয়েলনা তৌখি অমসুং বেৎলেহেমদা লাকখি~। মহাক্না লাকপা অদুদা সহর অদুগী অহল্লমনশিংনা থক থক নিক্তুনা লাক্লগা হায়খি, <<নহাক ঈঙথনা লাকপ্রা?>>
\v 5 মহাক্না হায়খি, <<ঈঙথনা লাকপনি, যেহোবাগী মফমদা ঈরাৎচনবা ঐ লাকপনি~। নখোয় নশামক শেংদোকচৌ, ঐগা লোয়ননা ঈরাৎচবা অদুদা চৎসি~।>> অদুগা মহাক্না যেশী অমসুং মহাক্কী মচা নিপাশিংবু শেংদোকখি অমসুং মখোয়বু ঈরাৎচবা অদুদা কৌখি~।
\p
\v 6 মখোয়না লাকপদা মহাক্না এলীয়াবতা য়েংলগা খনখি, <<তশেংনমক যেহোবাগী অভিষেক তৌখ্রবা মহাক অদু মহাক্কী মাঙদা লৈরে~।>>
\v 7 অদুবু যেহোবানা সমূয়েলদা হায়খি, <<মহাক্কী মায়থোং নৎত্রগা মহাক্কী ৱাং চাউবসু য়েংলুগনু, মরমদি ঐনা মহাকপু য়াদ্রে; মরমদি মীওইবনা য়েংবগুম্না যেহোবানা য়েংদে~। মরমদি মীনা মপান্থোংগী মায়থোং য়েংই, অদুবু যেহোবানদি থম্মোইদা য়েংই~।>>
\v 8 অদুদগী যেশীনা অবীনাদাব কৌরগা মহাকপু সমূয়েলগী মমাঙদা চৎহনখি~। অদুগা মহাক্না হায়খি, <<যেহোবানা মসিসু খন্দ্রে~।>>
\v 9 অদুদগী যেশীনা শাম্মা চৎহনখি~। অদুগা মহাক্না হায়খি, <<যেহোবানা মসিসু খন্দ্রে~।>>
\v 10 অসুম্না যেশীনা মহাক্কী মচা নিপা তরেৎ অদু সমূয়েলগী মমাঙদা চৎহনখি~। সমূয়েলনা যেশীদা হায়খি, <<যেহোবানা মখোয়শিং অসিবু খন্দ্রে~।>>
\v 11 সমূয়েলনা যেশীদা হায়খি, <<নহাক্কী নচাশিং অদু অসিনা লোইরব্রা?>> অদুগা মহাক্না হায়খি, <<খ্বাইদগী ইতোন তোনবা অদু লৈরি, অদুগা য়েংউ, মহাক্তি য়াউ শেল্লি~।>> মদুদা সমূয়েলনা যেশীদা হায়খি, <<মী থাদুনা মহাকপু লৌহল্লু~। মরমদি মহাক্না মফম অসিদা লাক্ত্রিবা ফাওবা ঐখোয় ফমথরোই~।>>
\v 12 মহাক্না মী থাদুনা মহাকপু পুশিল্লকখি~। মহাক অসি তঙাং তঙাংই, মিত্তা ফজৈ অমসুং য়েংবদা নিংথিজবা ওইরম্মী~। অদুগা যেহোবানা হায়খি, <<হৌগৎলু, মহাকপু অভিষেক তৌ; মরমদি মহাক অদু অসিনি~।>>
\v 13 অদুদগী সমূয়েলনা থাউ য়াওবা শাগী মচী অদু লৌরগা মচীন মনাউশিংগী মমাঙদা মহাকপু অভিষেক তৌখি; নুমিৎ অদুদগী হৌনা যেহোবাগী থৱায়না পাঙ্গলগা লোয়ননা দেবিদতা লাকখি~। অদুদগী সমূয়েলনা হৌগৎলগা রামাদা চৎখি~।
\p
\v 14 অদুবু যেহোবাগী থৱায়না সোলদগী চত্থোকখি, অদুগা যেহোবাদগী ফত্তবা থৱায় অমনা মহাকপু ৱাহনখি~।
\v 15 সোলগী মনাইশিংনা মঙোন্দা হায়খি, <<য়েংউ, ঈশ্বরদগী ফত্তবা থৱায় অমনা নহাকপু ৱাহল্লে~।
\v 16 বীনা খোংবা হৈবা মী অমা থিরুনবা নহাক্কী মাঙদা লৈরিবা ননাইশিং অসিদা ঐখোয়গী ইবুংঙোনা য়াথং পীবিয়ু~। ঈশ্বরদগী ফত্তবা থৱায় অমা নহাক্কী নথক্তা লৈবা মতমদা, মহাক্না মখূৎনা বীনা খোংগনি অমসুং নহাক ফগনি~।>>
\v 17 সোলনা মহাক্কী মনাইশিংদা হায়খি, <<নিংথিনা খোংবা হৈবা মী অমা হৌজিক ঐগীদমক থিয়ু অমসুং মহাকপু ঐঙোন্দা পুরকউ~।>>
\v 18 মহাক্কী মনাইশিংদগী অমনা খুমদুনা হায়খি, <<য়েংউ, খোংবা হৈবা, মপাঙ্গল মথৌনা লৈবা, লান হৈবা অমসুং ৱা ঙাঙবা হৈবা ফজবা নিপা বেৎলেহেম মচা যেশীগী মচা অমা ঐনা উরে; অদুগা যেহোবানা মহাক্কা লোয়নরি~।>>
\p
\v 19 মরম অদুনা সোলনা যেশীগী মনাক্তা পাউ পুবা মীশিং থাদুনা হায়খি, <<য়াউশিংগা লৈরিবা নহাক্কী নচা নিপা দেবিদ ঐগী নাক্তা থারকউ~।>>
\v 20 যেশীনা লোলা অমা লৌরগা মথক্তা তল, য়ুগী শঊন খাউ অমা অমসুং হামেং মচা অমা হাপ্লগা মহাক্কী মচা নিপা দেবিদকা সোলগী মফমদা থাখি~।
\v 21 দেবিদনা সোলগী মনাক্তা লাক্লগা মহাক্কী মমাঙদা লেপখি~। সোলনা মহাকপু য়াম্না নুংশিবিখি, অদুগা দেবিদ মহাক্কী লানগী খূৎলাই পুবা মী ওইখি~।
\v 22 সোলনা যেশীগী মফমদা মী থাদুনা হায়, <<ঐনা নঙোন্দা হায়জরি, দেবিদনা ঐগী মাঙদা লেপসনু, মরমদি মহাক্না ঐগী মিৎয়েংদা চানবিবা ফংজরে~।>>
\v 23 অদুগা অসুম্না থোকখি, ঈশ্বরদগী ফত্তবা থৱায়না সোলগী মথক্তা লাকপদা, দেবিদনা বীনা লৌদুনা মখূৎনা খোংখি~। অসুম্না সোলনা মশা তেখৎচরম্মী অমসুং ফরম্মী, অদুগা ফত্তবা থৱায় অদু মঙোন্দগী চত্থোকখি~।
\c 17
\s1 গোলিয়াৎনা ইস্রায়েলবু শীংনবা
\p
\v 1 পলেষ্টী মীশিংনা লান শোক্ননবা মখোয়গী লান্মীশিং খোমজিল্লগা যিহূদাগী সোকোদা পূনশিনখি; মখোয়না সোকো অমসুং অজেকাগী মরক্তা লৈবা এফেস দম্মীমদা লানশঙ শাখি~।
\v 2 অদুগা সোল অমসুং ইস্রায়েলগী নিপাশিংনা পূনশিল্লগা এলাগী তম্পাক্তা লানশঙ শাখি, অদুগা পলেষ্টী মীশিংগা লান শোক্ননবা পরেং লেংখি~।
\v 3 পলেষ্টী মীশিংনা চীং অমগী মথক্তা নাকন অমদা লেপখি, অদুগা ইস্রায়েলনা চীং অমগী মথক্তা অতোপ্পা নাকন অমদা লেপখি~। মখোয়গী মরক্তা তম্পাক অমা লৈরম্মী~।
\v 4 অদুগা পলেষ্টী মীশিংগী লানশঙদগী \f + \fr 17:4 \fk খুদুপ: \ft খুদুপ অমদি ইঞ্চি 18 নি~।\f*খুদুপ তরুক্কা \f + \fr 17:4 \fk কাপ: \ft কাপ অমসি ইঞ্চি 9 রোম্নি~।\f*কাপ অমা ৱাংবা গোলিয়াৎ কৌবা গাত্তগী অকনবা নিপা অমা থোক্লকখি~।
\v 5 মহাক্কী মকোক্তা পিথ্রাইগী কোক্কন-লূহুপ অমা উপখি; মহাক্না পিথ্রাইগী হক্কন-ফূরিৎ লিৎখি, অদুগা হক্কন-ফূরিৎ অদুগী অরূম্বদি পিথ্রাইগী শেকেল লীশীং মঙানি~।
\v 6 অদুগা মহাক্কী খোঙদা পিথ্রাইগী খোঙয়োম অমসুং মহাক্কী লেংবান অনীগী মরক্তা পিথ্রাইগী তা অমা লৈরম্মী~।
\v 7 মহাক্কী তাখোক অদু ফি শাবগী ফিকোন উগা মান্নৈ~। মহাক্কী তাগী তাজিন অদু য়োৎ শেকেল চাতরুক লূমখি; অদুগা মহাক্কী মমাঙদা চুঙ্গোয় পুবা অমা চৎখি~।
\v 8 মহাক্না লেপ্ত‌ুনা ইস্রায়েলগী লান্মীশিংদা লাউদুনা মখোয়দা হায়খি, <<নখোয়না লানগীদমক পরেং লেংদুনা থোক্লক্লিবা করিগীনো? ঐ পলেষ্টী মচা অমা নৎত্রা, অদুগা নখোয়না সোলগী মনাইশিং নৎত্রা? নখোয়না নখোয়গীদমক নিপা অমা খন্দোকউ অমসুং মহাক্না ইনাক্তা কূমথরকসনু~।
\v 9 মহাক্না ঐগা থেংনবা ঙম্লবা অমসুং ঐবু হাৎলবদি, ঐখোয় নখোয়গী মীনাই ওইগনি~। অদুবু ঐনা মহাকপু ঙম্লবা অমসুং মহাকপু হাৎলবদি, নখোয় ঐখোয়গী মীনাই ওইগদবনি অমসুং ঐখোয়গী থবক শূগদবনি~।>>
\v 10 পলেষ্টী মচা অদুনা হায়খি, <<ঙসি ঐনা ইস্রায়েলগী লান্মীশিংবু শীংনরি, ঐগা লান থেংননবা ঐঙোন্দা নিপা অমা পীয়ু~।>>
\v 11 সোল অমসুং ইস্রায়েল পূম্নমক্না পলেষ্টী মচা অদুগী ৱাশিং অদু তাখি, মখোয় পূক্নীং হন্থখি অমসুং য়াম্না কিখি~।
\p
\v 12 দেবিদ অসি যেশী কৌবা মচা নিপা নিপান লৈবা যিহূদাগী বেৎলেহেমগী ইফ্রাথাগী মী অমগী মচা নিপানি~। সোলগী মতমদা নিপা অসি মীশিংগী মরক্তা অহন ওইরম্মী~।
\v 13 অদুগা যেশীগী মচা নিপা অহন অহুম্না লান্দা সোলগী মতুং ইনখি~। লান চৎখিবা মহাক্কী মচা নিপা অহুমগী মমিংদি, অহানবা পোকপা এলীয়াব, মহাক্কী মথংদা অবীনাদাব অমসুং অহুমশুবদা শাম্মা~।
\v 14 দেবিদনা ইতোন তোনবনি~। অদুগা অহন অহুম্না সোলগী মতুং ইনখি~।
\v 15 অদুবু দেবিদতি বেৎলেহেমদা মপাগী য়াউশিং শেন্নবা সোলগী মনাক্তগী চত্থোক চৎশিন তৌরম্মী~।
\v 16 পলেষ্টী মচা অদুনা নুমিৎ নিফুনি অয়ুক নুংথিল খুদিংগী নকশিল্লক্তুনা শীংনরম্মী~।
\v 17 যেশীনা মহাক্কী মচা নিপা দেবিদতা হায়খি, <<নয়াম্বশিংগীদমক অকংবা মরূ মরাং \f + \fr 17:17 \fk ইফা: \ft ইফা অমদি চাউরাক্না লিটর 22 নি~।\f*ইফা অমা অমসুং তল তরা অসি পুদুনা লানশঙদা নয়াম্বশিংগী মনাক্তা চেল্লু~।
\v 18 অদুগা শঙ্গোম ছানা মতূম তরা অসি মখোয়গী লান্মী লীশীংগী লাঞ্জিংবা অদুদা পুখো~। অদুগা নহাক্কী নয়াম্বশিংগী ফিবম করম তৌরি য়েংলকউ অমসুং মখোয়গী পাউ অমুক পুদুনা লাকউ~।>>
\v 19 সোল, মখোয় অমসুং ইস্রায়েলগী নিপা পূম্নমক পলেষ্টী মীশিংগা লান শোক্নদুনা এলাগী তম্পাক্তা লৈরম্মী~।
\p
\v 20 দেবিদনা অয়ুক ঙন্না হৌগত্তুনা য়াউশিং অদু য়াউশেনবা অমদা থনম্লে, অদুগা যেশীনা মঙোন্দা য়াথং পীখিবা মতুং ইন্না মহাক্না পোৎশিং অদু পুরগা চৎখি~। লান্মীশিং অদুনা লান শোক্ননবা থোক্লকপা অমসুং লানগীদমক লাউবা মতম অদুদা মহাক্না লানশঙদা য়ৌরকখি~।
\v 21 ইস্রায়েল অমসুং পলেষ্টী মীশিংনা লান্মীগা লান্মীগা মায়োক্নদুনা লানগীদমক পরেং লেংদুনা লৈখি~।
\v 22 অদুগা দেবিদনা মহাক্কী পোৎশিং অদু পোৎ শঙলিবা মীগী মখূত্তা থনম্লগা লান্মীশিংগী মরক্তা চেনশিনখি, অদুগা ময়াম্বশিংগী পাউ লৌনবা চঙলম্মী~।
\v 23 মহাক্না মখোয়গা ৱারী শারিঙৈদা য়েংউ, গাৎকী পলেষ্টী মচা, গোলিয়াৎ কৌবা অকনবা নিপা অদু পলেষ্টী মীশিংগী লান্মীশিংগী মরক্তগী থোক্লক্লম্মী; মহাক্না হান্না হায়খিবা ৱাশিং অদুমক হায়খি, অদুগা দেবিদনা ৱাশিং অদু তারম্মী~।
\v 24 ইস্রায়েলগী নিপা পূম্নমক্না নিপা অদু উবদা, মঙোন্দগী চেনখি অমসুং মখোয় শাথিনা কিরম্মী~।
\v 25 ইস্রায়েলগী নিপাশিংনা হায়খি, <<লাক্লিবা নিপা অসি নখোয়না উখ্রব্রা? তশেংনমক মহাক্না ইস্রায়েলবু শীংনবা লাকপনি; মহাকপু হাৎপা মী অদু নিংথৌনা লন্থুম য়াম্না পীদুনা মহাকপু ইনাক খুনহনবিগনি, মঙোন্দা মচা নুপী পীগনি অমসুং ইস্রায়েলদা মহাক্কী মপাগী ইমুং মনুংবু খাজনা কোকপিগনি~।>>
\v 26 মদুদা দেবিদনা মনাক্তা লেপ্লিবা নিপাশিংদা হায়, <<পলেষ্টী মচা অসি হাত্তুনা ইস্রায়েলদগী মিংচৎ থীবা অসি লৌথোকপা মী অদুদা করি তৌবিগনি? মরমদি অহিংবা ঈশ্বরগী লান্মীশিংবু শীংনরিবা ঊন কক্তবা পলেষ্টী মচা অসি কনানো?>>
\v 27 মীশিং অদুনা মঙোন্দা অসুম্না খুমখি, <<মহাকপু হাৎপা মী অদুদা মতৌ অদুম্না তৌবিগনি~।>>
\p
\v 28 মহাক্না নিপাশিংদা হায়বদা মহাক্কী ময়াম্বা অহন এলীয়াবনা তাখি; মদুদা এলীয়াবনা দেবিদকী মথক্তা মৈ হৌনা শাউরম্মী অমসুং মহাক্না হায়খি, <<মফম অসিদা নহাক্না লাক্লিবা করিগীনো? লমহাঙদা লৈবা য়াউ খরা অদু নহাক্না কনাগী মফমদা শিন্নরম্বগে? ঐনা নহাক্কী নাপন চাউবা অমসুং নথম্মোইগী ফত্তবা অদু খঙই, মরমদি নহাক্না লান অসি য়েংনবা লাকপনি~।>>
\v 29 মদুদা দেবিদনা হায়খি, <<ঐনা হৌজিক করি তৌখ্রবগে? ঐনা চুম্নতা হংবা নৎত্রা?>>
\p
\v 30 দেবিদনা মঙোন্দগী কনাগুম্বা অমদা মমায় লৈথোক্তুনা মদুগা চপ মান্ননা হায়খি; মীশিংনা মঙোন্দা হান্নগী মতৌগুম্না অমুক হন্না খুমখি~।
\v 31 দেবিদনা হায়খিবা ৱাশিং অদু তারবদা, মখোয়না সোলদা তমখি; অদুগা সোলনা মহাকপু কৌনবা মী থারম্মী~।
\s1 দেবিদনা গোলিয়াৎ হাৎপা
\p
\v 32 দেবিদনা সোলদা হায়খি, <<মহাক অসিগী মরম্না মী অমতগী থম্মোই শোন্থদসনু; ননাইনা চত্তুনা পলেষ্টী মচা অসিগা লান শোক্নজগনি~।>>
\v 33 সোলনা দেবিদতা হায়খি, <<নহাক্না পলেষ্টী মচা অসিগা লান শোক্ননবা মহাক্কী মায়োক্তা চৎপা ঙম্লোই; মরমদি নহাক নহা ওইরি, অদুগা মহাক অসিদি নহা ওইরিঙৈদগী লান হৈবা নিপানি~।>>
\v 34 অদুবু দেবিদনা সোলদা হায়খি, <<নহাক্কী ননাইনা মহাক্কী মপাগী য়াউশিং শেল্লম্মী, মদুদা নোংশা নৎত্রগা শওম লাক্লগা য়াউ শঙ্গুদগী য়াউ মচা লাকপা মতমদা,
\v 35 ঐনা মদু তান্নদুনা লাক্নরগা শা অদুগী মচীন্দগী য়াউ মচা অদু কনবিখি~। শা অদুনা ঐঙোন্দা চোংশিল্লকপদা, ঐনা মহাক্কী মশোংদা পায়দুনা লাক্নরগা মহাকপু হাৎখি~।
\v 36 নহাক্কী ননাইনা নোংশা অমসুং শওম অনীমক হাৎখি; অদুগা ঊন কক্তবা পলেষ্টী মচা অসি অদুগুম্বা শা অমগুম্না ওইগনি, মরমদি মহাক্না অহিংবা ঈশ্বরগী লান্মীশিংবু শীংনরি~।>>
\v 37 অদুগীসু মথক্তা দেবিদনা হায়খি, <<নোংশাগী খূবাংদগী অমসুং শওমগী খূবাংদগী কনবিবা যেহোবা মহাক অদুনা ঐবু পলেষ্টী মচা অসিগী মখূত্তগী কনবিগনি~।>> মদুদা সোলনা দেবিদতা হায়খি, <<চৎলো, যেহোবানা নহাকপু লোয়নবিসনু~।>>
\p
\v 38 অদুদগী সোলনা মশাগী \f + \fr 17:38 \fk লানফিজেৎ: \ft হিব্রুদা <<ফিজোন>> নৎত্রগা <<ফি~।>>\f*লানফিজেৎ অদু দেবিদপু শেৎহনখি~। মহাক্না পিথ্রাইগী কোক্কন-লূহুপ অদু মহাক্কী মকোক্তা উপ্পীখি; মহাক্না মহাকপু হক্কন-ফূরিৎ অমসু লিৎপিখি~।
\v 39 দেবিদনা মহাক্কী লানফিজেৎ মথক্তা থাঙশাং য়ানশিনখি অমসুং চৎনবা হোৎনখি, মরমদি মহাক্না মদু হান্না চাং য়েংখিদ্রি~। দেবিদনা সোলদা হায়খি, <<ঐনা পূম্নমক অসি য়াওনা চৎপা ঙমদ্রে, মরমদি ঐনা পূম্নমক অসি চাং য়েংখিদ্রি~।>> অদুনা দেবিদনা পূম্নমক অদু মশাদগী লৌথোকখি~।
\v 40 দেবিদনা মখূত্তা মহাক্কী চৈশু পায়খি অমসুং মশাগীদমক ঈশিং খোংদগী অনানবা নূঙ মঙা খন্দোকখি, অদুগা মদু মহাক্কী লৈজবা য়াউশেনবগী খাউ, হায়বদি মহাক্কী খাউদা হাপচিনখি~। অদুগা মহাক্কী মখূত্তা মহাক্কী নূঙহুন থৌরী পায়রগা পলেষ্টী মচা অদুগী মনাক্তা চঙশিনখি~।
\v 41 অদুগা পলেষ্টী মচা অদু লাক্তুনা দেবিদকী মনাক্তা চঙশিল্লকখি; চুঙ্গোয় পুবা নিপা অদুনা মহাক্কী মমাঙদা চৎখি~।
\v 42 পলেষ্টী মচা অদুনা কোয়না য়েংলকপদা দেবিদপু উবদা, মহাক্না দেবিদপু উশিৎ থৌওইখিদে; মরমদি মহাক য়াম্না নহা ওইরি অমসুং তঙাং তঙাংই অমসুং মায়থোং ফজৈ~।
\v 43 পলেষ্টী মচা অদুনা দেবিদতা হায়খি, <<নহাক্না চৈশু পায়রগা ঐগী নাক্তা লাক্লিবা অসিবু ঐবু হূই অমরা?>> পলেষ্টী মচা অদুনা মহাক্কী লাইশিং পল্লগা দেবিদপু শিরাপ তৌখি~।
\v 44 পলেষ্টী মচা অদুনা দেবিদতা হায়খি, <<ঐগী নাক্তা লাকউ~। ঐনা নহাক্কী শদোং অদু অতিয়াগী উচেকশিংদা অমসুং লম্লক্কী শাশিংদা পীগনি~।>>
\v 45 দেবিদনা পলেষ্টী মচা অদুদা হায়খি, <<নহাক্না থাঙশাং, তা অমসুং লাংশোই পায়দুনা ঐগী নাক্তা লাক্লি, অদুবু ঐদি নহাক্না শীংনরিবা ইস্রায়েলগী লান্মীশিংগী ঈশ্বর, লান্মী তেঙ্গোলশিংগী যেহোবাগী মিংদা নহাক্কী ননাক্তা লাকপনি~।
\v 46 ঙসি যেহোবানা নহাকপু ঐগী খূত্তা পীথোক্কনি, ঐনা নহাকপু য়ৈথুগনি অমসুং নঙোন্দগী নহাক্কী নকোক ককথৎকনি~। ঙসি পলেষ্টী মীশিংগী লান্মী তেঙ্গোলগী অশিবা মশা অদু ঐনা অতিয়াগী উচেকশিংদা অমসুং মালেমগী লম্লক্কী শাশিংদা পীথোক্কনি, মদুদা মালেম অপূম্বনা ইস্রায়েলদা ঈশ্বর অমা লৈ হায়বা খঙগনি~।
\v 47 যেহোবানা থাঙশাং অমসুং তাগী মপান্না কনবিবা নত্তে হায়বসি তিল্লিবা মীয়াম অসিনা খঙগনি; মরমদি লান অসি যেহোবাগীনি অমসুং মহাক্না নহাকপু ঐখোয়গী খূত্তা পীরগনি~।
\v 48 অদুগা অসুম থোকখি, পলেষ্টী মচা অদুনা হৌগত্তুনা দেবিদপু থেংননবা নকশিল্লকপদা, দেবিদনা য়াঙনা পলেষ্টী মচা অদু থেংননবা লান্মীশিং তম্না চেনশিল্লে~।
\v 49 অদুগা দেবিদনা মহাক্কী খাউদা মখূৎ থিংজিন্দুনা নূঙ অমা লৌরগা হুনখি, মদুনা পলেষ্টী মচা অদুগী মরাইবক্তা পাল্লগা নূঙ অদু মরাইবক্তা চঙখি, অদুদগী মহাক উপ্রাক্না উপ্না লৈমায়দা তাখি~।
\v 50 অসুম্না দেবিদনা পলেষ্টী মচা অদুবু নূঙহুন থৌরী অমসুং নূঙ অমনা মায়থীবা পীখি, অদুগা পলেষ্টী মচা অদু য়ৈথুদুনা হাৎখি~। অদুবু দেবিদকী মখূত্তা থাঙশাং অমতা লৈরমদে~।
\v 51 মরম অদুনা দেবিদনা চেনশিনখিদুনা পলেষ্টী মচা অদুগী মথক্তা লেপখি, অদুগা মহাক্না মহাক্কী থাঙশাং লৌখি অমসুং মখূমদগী থাঙশাং অদু শত্তোক্তুনা মহাকপু হাৎখি, অদুগা মদুনা মহাক্কী মকোক ককথৎখি~। পলেষ্টী মীশিংনা মখোয়গী অকনবা মী অদু শিবা উবদা মখোয় চেনখি~।
\v 52 ইস্রায়েলগী অমসুং যিহূদাগী মীশিংনা হৌগত্তুনা লাউখি, অদুগা তম্পাক অমসুং ইক্রোনগী থোঙজাউশিং য়ৌদ্রিবা ফাওবা পলেষ্টী মীশিংবু তান্নখি~। অদুগা পলেষ্টী মীশিংগী অশোকপশিং অদু শারায়িমগী লম্বীদা গাৎ অমসুং ইক্রোন ফাওবদা তাদুনা লৈখি~।
\v 53 ইস্রায়েল মচাশিংনা পলেষ্টী মীশিংবু তান্নরুবদগী হল্লকখি অমসুং মখোয়না মখোয়গী লানশঙশিংদগী পোৎচৈ লৌখি~।
\v 54 দেবিদনা পলেষ্টী মচা অদুগী মকোক লৌদুনা যেরূশালেমদা পুরকখি, অদুবু মহাক্না মহাক্কী লানগী খূৎলাই অদু মহাক্কী ফিয়ূমদা থমখি~।
\p
\v 55 অদুগা দেবিদনা পলেষ্টী মচা অদুগী মায়োক্তা চৎখিবা অদু সোলনা উবদা, মহাক্না লান্মী তেঙ্গোলশিংগী লাঞ্জিং পুরেন অবনেরদা হায়খি, <<অবনের, নিপা মচা অসি কনাগী মচানো?>> অবনেরনা হায়খি, <<হে ইনিংথৌ, নহাক্কী থৱায়না হিংলিবগুম্না, ঐ হায়বা ঙমজদে~।>>
\v 56 মদুদা নিংথৌনা হায়খি, <<নিপা মচা অসি কনাগী মচানো হায়বা থিদোকউ~।>>
\v 57 দেবিদনা পলেষ্টী মচা অদু হাৎলুবদগী হেক হল্লকপদা, অবনেরনা পুদুনা সোলগী মমাঙদা পুশিল্লকখি~। মহাক্কী মখূত্তা পলেষ্টী মচা অদুগী মকোক লৈরম্মী~।
\v 58 সোলনা মঙোন্দা হায়খি, <<নিপা মচা, নহাক কনাগী মচানো?>> দেবিদনা খুমখি, <<ঐদি নহাক্কী ননাই বেৎলেহেম মচা, যেশীগী মচা নিপানি~।>>
\c 18
\s1 দেবিদ অমসুং যোনাথান
\p
\v 1 অদুগা অসুম্না থোকখি, মহাক্না সোলদা ৱা ঙাঙবা লোইরবদা, যোনাথানগী থৱায়গা দেবিদকী থৱায়গা অমতা ওইখি, অদুগা যোনাথান্না মশামক্কুম্না মহাকপু নুংশিখি~।
\v 2 নুমিৎ অদুদা সোলনা মহাকপু পুশিনখি অমসুং মহাকপু মপাগী ময়ূমদা অমুক হন্না চৎহনখিদে~।
\v 3 যোনাথান্না দেবিদপু মশামক্কুম্না নুংশিবা মরম্না মহাক্না দেবিদকা ৱালেপ্নখি~।
\v 4 যোনাথান্না লিৎলিবা অচোনবা ফূরিৎ অদু মশামক্না লৌথোক্লগা দেবিদতা মহাক্কী লানফিজেৎ, মহাক্কী থাঙশাং, মহাক্কী লীরুং অমসুং খ্বাঙয়েৎ পীখি~।
\s1 সোলনা দেবিদ হাৎকে তৌবা
\p
\v 5 অদুগা সোলনা মহাকপু থাবা মফম খুদিংদা মহাক্না শিংনা চৎখি~। সোলনা মহাকপু লান্মীশিংগী মরক্তা অৱাংবা ফমদা থমখি, অদুগা মদু মী পূম্নমক্কী মিৎয়েংদা অমসুং সোলগী মনাইশিংগী মিৎয়েংদসু য়াখি~।
\v 6 অদুগা মখোয়না লাকপদা অসুম থোকখি, দেবিদনা পলেষ্টী মী অদু হাৎলুবদগী হল্লকপদা, ইস্রায়েলগী সহর পূম্নমক্তগী নুপীশিংনা খঞ্জুরী য়ৈদুনা হরাউনা অমসুং ঈশৈগী যন্ত্রশিং খোংদুনা ঈশৈ শক্তুনা অমসুং জগোই শাদুনা নিংথৌ সোলবু উনবা থোক্লকখি~।
\v 7 অদুগা নুপীশিং অদুনা জগোই শাদুনা ঈশৈ শকখি,
\q1 <<হাৎলে সোলনা মহাক্কী লীশীং লীশীং,
\q1 অদুগা দেবিদনা মহাক্কী লীশীং তরা তরা~।>>
\m 
\v 8 মদুদা সোল য়াম্না শাউরম্মী অমসুং শৈথাবা অদুনা মহাকপু নুঙাইহল্লমদে; অদুগা মহাক্না হায়খি, <<মখোয়না লীশীং তরা তরা পন্দুনা দেবিদকী মরমদা শৈথারি, অদুগা মখোয়না লীশীং লীশীংখক্তা পন্দুনা ঐগী মরমদা শৈথারি~। মহাক্না নিংথৌ লৈবাক নত্তনা করি অমুক হেন্না ফংগনি?>>
\v 9 অদুগা নুমিৎ অদুদগী হৌনা সোলনা দেবিদপু য়েংশিনখি~।
\p
\v 10 অদুগা মথংগী নুমিত্তা অসুম্না থোকখি, ঈশ্বরদগী ফত্তবা থৱায়না পাঙ্গলগা লোয়ননা সোলগী মথক্তা লাকখি, সোলনা ইমুংদা অঙাওবনা ঙাঙবগুম ঙাঙলম্মী~। অদুগা দেবিদনা অতোপ্পা মতমদা তৌবগুম্না মহাক্কী মখূৎনা বীনা খোংলম্মী~। মতম অদুদা সোলগী মখূত্তা তা অমা লৈরম্মী~।
\v 11 অদুগা সোলনা তা লংখি, মরমদি মহাক্না খনখি, <<ঐনা দেবিদপু ফক্লাংগা পান্ননা লেংগনি~।>> অদুবু দেবিদনা মহাক্কী মমাঙদগী অনীরক চেন্থোকখি~।
\p
\v 12 মদুদা সোলনা দেবিদপু কিখি, মরমদি যেহোবানা দেবিদকা লোয়নবিখি, অদুবু সোলদগী চত্থোকখি~।
\v 13 মরম অদুনা সোলনা মহাকপু মহাক্কী মনাক্তগী পুথোক্লে অমসুং মহাকপু লীশীংগী মথক্তা লাঞ্জিংবা ওইহনখি; মহাক্না মীশিংগী মমাঙদা চত্থোক চৎশিন তৌখি~।
\v 14 অদুগা দেবিদনা হীরম খুদিংমক্তা হৈশিংনা চৎখি, অদুগা যেহোবানা মহাকপু লোয়নবিখি~।
\v 15 মরম অদুনা মহাক্না হেন্না হৈশিংনা চৎপা অদু সোলনা উবদা, মহাক্না দেবিদপু কিখি~।
\v 16 অদুবু ইস্রায়েল পূম্নমক্না অমসুং যিহূদানা দেবিদপু নুংশিখি, মরমদি মহাক্না মখোয়গী মমাঙদা চত্থোক চৎশিন তৌখি~।
\s1 দেবিদনা মীকালগা লুহোংবা
\p
\v 17 অদুগা সোলনা দেবিদতা হায়খি, <<য়েংউ, ঐগী ইচা নুপী অহন মেরাব; ঐনা মহাকপু নঙোন্দা নুপী ওইনা পীগনি~। নহাক ঐগীদমক থৌনা ফবা মীতা ওইয়ু অমসুং যেহোবাগীদমক লান শোক্নৌ~।>> মরমদি সোলনা খনখি, <<মহাক্কী মথক্তা ঐগী খূৎ থাদসনু, অদুবু মহাক্কী মথক্তা পলেষ্টী মীশিংনা খূৎ থাসনু~।>>
\v 18 অদুগা দেবিদনা সোলদা হায়খি, <<ঐ কনানো? ঐগী পুন্সি অসি করিনো, নৎত্রগা ঐগী ইপাগী ইমুংনা ইস্রায়েলদা করি ওইদুনা ঐনা নিংথৌগী মমাক নিপা ওইগদৌরিবনো?>>
\v 19 অদুবু অসুম্না থোকখি, সোলগী মচা নুপী মেরাবপু দেবিদতা পীগদবা মতমদা মহাকপু মেহোলাদা লৈবা অদ্রীয়েলদা নুপী ওইনা পীখি~।
\v 20 অদুগা সোলগী মচা নুপী মীকালনা দেবিদপু নুংশিখি~। অদুগা মখোয়না সোলদা মদুগী মরমদা তম্লবদা মহাক্না য়ানিংখি~।
\v 21 সোলনা হায়খি, <<মহাক অসি মঙোন্দা খুরৌ ওইনবা অমসুং পলেষ্টী মীশিংগী খূৎ মহাক্কী মায়োক্তা লৈনবা, ঐনা মঙোন্দা মহাকপু পীগনি~।>> মরম অদুনা সোলনা দেবিদতা হায়খি, <<ঙসি নহাক ঐগী অনীশুবা ইমাক নিপা ওইগনি~।>>
\p
\v 22 অদুগা সোলনা মহাক্কী মনাইশিংদা অসুম্না য়াথং পীখি, <<লোন্না দেবিদকা ৱারী শান্নরগা হায়য়ু, <য়েংউ, নিংথৌনা নঙোন্দা পেল্লে অমসুং মহাক্কী মনাইশিংনা নহাকপু নুংশি~। মরম অদুনা হৌজিক নিংথৌগী মমাক নিপা ওইয়ু~।> >>
\v 23 সোলগী মনাইশিংনা ৱাশিং অদু দেবিদকী নাকোংদা হায়খি~। মদুদা দেবিদনা হায়খি, <<ঐদি লাইরবা অমসুং শীংথাবিদ্রবা মীশক্নি হায়বা খঙনা নিংথৌগী মমাক নিপা ওইবসি নখোয়না তরাইনা খনব্রা?>>
\v 24 অদুদগী <<দেবিদনা হায়খিবা ৱা অদুমক>> সোলগী মনাইশিংনা মঙোন্দা তম্লদুনা হায়রকই,
\v 25 মদুদা সোলনা হায়খি, <<নখোয়না দেবিদতা অসুম্না হায়য়ু, <মঙ্কৎ ওইনা নিংথৌনা করি অমতা পামদে, অদুবু নিংথৌগী য়েক্নবশিংদা লমন খুম্বা ওইনা পলেষ্টী মীশিংগী ফিনুংগী ঊনশা চামা পাম্মী~।> >> অদুবু সোলনদি পলেষ্টী মীশিংগী মখূত্তা দেবিদ শিখিনবা খনখি~।
\v 26 সোলগী মনাইশিংনা দেবিদতা ৱাশিং অসি তম্লবদা, দেবিদনা নিংথৌগী মমাক নিপা ওইবা য়ানিংখি~। অদুবু নুমিৎশিং অদু লোইদ্রিঙৈদা,
\v 27 দেবিদনা হৌগত্তুনা চৎখি, মহাক অমসুং মহাক্কী মীশিংনা পলেষ্টী মীশিংগী মরক্তগী নিপা চনী হাৎখি~। অদুগা দেবিদনা মখোয়গী ফিনুংগী ঊনশিং অদু পুরকখি, অদুগা মহাক্না নিংথৌগী মমাক নিপা ওইনবগীদমক মখোয়না ঊনশিং অদু মশীং শুনা নিংথৌদা পীখি~। অদুদগী সোলনা মচা নুপী মীকালবু নুপী ওইনবা মঙোন্দা পীখি~।
\v 28 যেহোবানা দেবিদপু লোয়নবি অমসুং সোলগী মচা নুপী মীকালনা দেবিদপু নুংশি হায়বা সোলনা উবদা অমসুং খঙলবদা,
\v 29 সোলনা দেবিদপু অমুক হেন্না কিরম্মী, অদুগা সোল অসি দেবিদকী য়েক্নবা তত্তনা ওইরম্মী~।
\v 30 পলেষ্টী মীশিংগী লুচিংবশিংনা লান শোক্নবা থোক্লকখি~। মখোয়না থোক্লকপা খুদিংগী দেবিদনা সোলগী লৈরিবা মনাই পূম্নমক্তগী হৈশিংনা চৎখি, অসুম্না মহাক্কী মিং অসি য়াম্না ফাওখি~।
\c 19
\s1 সোলগী খূত্তগী দেবিদনা নান্থোকপা
\p
\v 1 সোলনা মচা নিপা যোনাথান অমসুং মহাক্কী মনাই পূম্নমক্তা দেবিদপু হাৎনবা হায়খি~। অদুবু সোলগী মচা নিপা যোনাথান্না দেবিদকী মফমদা য়াম্না পেনখি~।
\v 2 অদুনা যোনাথান্না দেবিদতা অসুম্না হায়, <<ঐগী ইপা সোলনা নহাকপু হাৎনবা থিরি~। মরম অদুনা হৌজিক ঐনা নঙোন্দা হায়জরি, হয়েং অয়ুক নহাক চেকশিল্লু, অদুগা অরোনবা মফম অমদা লৈয়ু অমসুং নশামক লোৎলু~।
\v 3 নহাক্না লৈবা লৌবুক অদুদা ঐনা চত্থোক্তুনা ইপাগী মনাক্তা লেপকনি~। অদুগা ঐনা নহাক্কী মরমদা ঐগী ইপাগা ৱা ঙাঙনগনি~। অদুগা ঐনা করিগুম্বা খঙদোকপা ঙম্লবদি, মদু ঐনা নঙোন্দা হায়গনি~।>>
\p
\v 4 যোনাথান্না মহাক্কী মপা সোলদা দেবিদপু থাগত্তুনা হায়খি, <<নিংথৌনা মহাক্কী মনাই দেবিদকী মথক্তা পাপ তৌবিদসনু, মরমদি মহাক্না নহাক্কী মায়োক্তা পাপ তৌখিদে অমসুং মহাক্না তৌখিবা থবক পূম্নমক নহাক্কীদমক্তা য়াম্না ফবা ঙাক্তনি~।
\v 5 মহাক্না মথৱায় খূবাক্তা হাপ্ত‌ুনা পলেষ্টী মচা অদু হাৎখি, অদুগা যেহোবানা ইস্রায়েল পূম্নমক্কীদমক অচৌবা কনবিবা অমা পুরকখি~। নহাক্না মদু উরগা হরাউজখি~। মরম অদুনা মরম লৈতনা দেবিদপু হাৎলগা নহাক্না মরান লৈতবা ঈগী মথক্তা পাপ তৌগদ্রা?>>
\v 6 সোলনা যোনাথানগী ৱা তারগা মহাক্না ৱাশকখি, <<যেহোবানা হিংলিবগুম্না, মহাকপু হাৎলোই~।>>
\v 7 যোনাথান্না দেবিদপু কৌখি অমসুং মহাক্না হীরম পূম্নমক অদু মঙোন্দা খঙহনখি~। অদুগা যোনাথান্না দেবিদপু সোলগী মনাক্তা পুরকখি, অদুগা মহাক্না হান্নগী মতৌগুম্না মহাক্কী মমাঙদা লৈখি~।
\p
\v 8 অমুক হন্না লান হৌরকপদা, দেবিদনা চৎখিদুনা পলেষ্টী মীশিংগা লান শোক্নখি অমসুং মশীং লাকঙমদনা মখোয়বু হাৎখি~। মরম অদুনা মখোয়না মহাক্কী মমাঙদগী চেনখি~।
\v 9 সোলনা মহাক্কী য়ূমদা মখূত্তা তা পায়দুনা ফম্লিঙৈদা, যেহোবাদগী ফত্তবা থৱায় অদু মহাক্কী মথক্তা লাকখি~। মতম অদুদা দেবিদতি মখূৎনা বীনা খোংদুনা লৈরম্মী~।
\v 10 অদুগা সোলনা দেবিদপু ফক্লাংগা পান্ননা তানা লেংনবা হোৎনখি, অদুবু দেবিদনা সোলগী মমাঙদগী চেন্থোকখি; অদুগা মহাক্না তা অদু ফক্লাংদা থিনখি~। দেবিদনা অহিংদা চেনখিদুনা নান্থোকখ্রে~।
\v 11 দেবিদকী ময়ূমদা মহাকপু শঙলগা অয়ুক্তা মহাকপু হাৎনবা সোলনা মীশিং থাখি~। অদুগা দেবিদকী নুপী মীকালনা মঙোন্দা অসুম্না হায়, <<ঙসি অহিং নহাক্না নথৱায় কঞ্জদ্রবদি, হয়েংদি নহাকপু হাৎলগনি~।>>
\p
\v 12 অদুগা মীকালনা দেবিদপু থোঙনাউ অমদা কূমথহনখি~। অদুগা মহাক্না চৎখি অমসুং চেনখিদুনা নান্থোকখি~।
\v 13 মীকালনা মূর্ত্তি অমা লৌরগা ফমুংদা হিপহনখি, মহাক্কী মোন ওইনবা হামেং মতুগী মোন অমা থম্লগা মদু ফি অমনা কূপশিনখি~।
\v 14 দেবিদপু ফারুনবা সোলনা মীশিং থারকপদা, মীকালনা হায়খি, <<মহাক নারে~।>>
\v 15 অদুগা দেবিদপু য়েংলুনবা সোলনা মীশিং থাদুনা হায়, <<ঐনা মহাকপু হাৎনবা ফমুংগা কোন্ননা ঐগী নাক্তা পুরকউ~।>>
\v 16 মীশিং অদুনা চঙলকপদা, য়েংউ, ফমুংদা মূর্ত্তি অমা লৈরম্মী অমসুং মকোক মপাদা হামেং মতুগী মোন অমা লৈরম্মী~।
\v 17 অদুগা সোলনা মীকালদা হায়খি, <<নহাক্না ঐবু অসুম্না লৌনম্লিবা অমসুং ঐগী য়েক্নববু থাদোকখিদুনা মহাক নান্থোকহনখিবা করিগীনো?>> মীকালনা সোলদা খুমখি, <<মহাক্না ঐঙোন্দা হায়খি, <ঐবু চৎহনবিয়ু, ঐনা নহাকপু হাৎকদৌরিবা করিগীনো?> >>
\p
\v 18 অসুম্না দেবিদ চেনখ্রে অমসুং নান্থোক্তুনা রামাদা সমূয়েলগী মনাক্তা লাকখি, অদুগা সোলনা মঙোন্দা তৌখিবা পূম্নমক অদু মহাক্না মঙোন্দা তমখি~। মহাক অমসুং সমূয়েলনা চৎখিদুনা নায়োত্তা লৈখি~।
\v 19 অদুগা সোলদা তমদুনা হায়, <<য়েংউ, দেবিদ রামাগী নায়োত্তা লৈ~।>>
\v 20 অদুগা সোলনা দেবিদ ফানবা মীশিং থাখি~। ৱা তাকথোকপা মী কাঙবু অমনা ৱা তাকথোক্লিবা, অদুগা সমূয়েলনা মখোয় ময়ামগী লুচিংবা ওইনা লেপ্পীবা অদু মখোয়না উবদা, ঈশ্বরগী থৱায়না সোলগী মীশিং অদুগী মথক্তা লাকখি~। অদুগা মখোয়নসু ৱা তাকথোকখি~।
\v 21 অদুগা সোলদা মদু তম্লরবদা, মহাক্না অতোপ্পা মীশিংসু থাখি, অদুগা মখোয়সু মতৌ অদুগুম্না ৱা তাকথোকখি~। অহুমশুবা ওইনা সোলনা অমুক হন্না মীশিং থাখি, অদুগা মখোয়নসু ৱা তাকথোকখি~।
\v 22 অদুদগী সোল মশামকসু রামাদা চৎখিদুনা সেকূদা লৈবা অচৌবা গুহা অমগী মনাক্তা লাকখি~। অদুগা মহাক্না হংখি, <<সমূয়েল অমসুং দেবিদ কদায়দা লৈবগে?>> কনাগুম্বা অমনা হায়খি, <<য়েংউ, রামাদা লৈবা নায়োত্তা মখোয় লৈ~।>>
\v 23 অদুদগী মহাক্না রামাগী নায়োত্তা চৎখি~। ঈশ্বরগী থৱায়না মহাক্কী মথক্তসু লৈরম্মী, অদুগা মহাক্না রামাগী নায়োত্তা থুংদ্রিবা ফাওবা চৎনা চৎনা ৱা তাকথোকখি~।
\v 24 মতৌ অদুগুম্না সোলনা মহাক্কী মফি মরোনশিং লৌথোক্লগা সমূয়েলগী মমাঙদা ৱা তাকথোকখি~। অদুগা মহাক্না অহিং নুংথিল চুপ্পা মফি য়াওদনা তাদুনা লৈরম্মী~। মরম অদুনা মখোয়না হায়, <<সোলসু ৱা তাকথোকপা মীশিংগী মনুংদা অমরা?>>
\c 20
\s1 যোনাথান্না দেবিদপু নান্থোকহনবা
\p
\v 1 দেবিদনা রামাগী নায়োত্তগী চেনখিদুনা যোনাথানগী মনাক্তা লাক্লগা হায়খি, <<ঐনা করি তৌখ্রবগে? ঐগী অয়োল অরান করিনো? নহাক্কী নপাগী মফমদা ঐনা করি পাপ তৌদুনা মহাক্না ঐগী থৱায় লৌনবা থিরিবনো?>>
\v 2 মহাক্না দেবিদতা হায়খি, <<মদু খক ওইদসনু, নহাক শিরোই; য়েংউ, ঐগী ইপানা ঐঙোন্দা খঙহন্দনা অচৌবা ওইরবসু মচা ওইরবসু করি অমতা তৌরোই~। ঐগী ইপানা হীরম অসি ঐঙোন্দা করিগী লোৎকদৌরিবনো? মসি ওইরোই~।>>
\v 3 দেবিদনা অমুক্কা ৱাশক্তুনা হায়খি, <<ঐনা নহাক্কী মিৎয়েংদা চানবিবা ফংলে হায়বা নপানা তশেংনা খঙলে, অদুগা নপানা হায়খি, <যোনাথান্না পূক্নীং ৱাদনবা মহাক্না মসি খঙদসনু~।> অদুবু তশেংনমক, যেহোবানা হিংলিবগুম্না অমসুং নহাক্কী থৱায়না হিংলিবগুম্না, ঐগা শিবগী মরক্তা খোঙকাপ অমতা ঙায়রবনি~।>>
\v 4 অদুদগী যোনাথান্না দেবিদতা হায়খি, <<নহাক্কী থৱায়না পাম্বা অদু ঐনা নহাক্কীদমক তৌগনি~।>>
\v 5 দেবিদনা যোনাথান্দা হায়খি, <<য়েংউ, হয়েংদি থাশিনি~। ঐনা নিংথৌগা চামিন্ননবা ফম্মিন্নদবা য়াদে~। অদুবু ঐনা হুম্নিশুবা নুমিৎকী নুমিদাংৱাইরম ফাওবা লৌবুক্তা ইশামক লোৎচনবা ঐ চৎলগে~।
\v 6 করিগুম্বা নপানা ঐ য়াওদবগী নুঙাইতবা ওইরবদি, <দেবিদনা মহাক্কী সহর বেৎলেহেমদা চৎনবা ঐঙোন্দা কন্না হায়জখি~। মরমদি মফম অদুদা ইমুং মনুং পূম্নমক্কীদমক চহীগী ওইবা ঈরাৎপা লৈ> হায়না হায়বিয়ু~।
\v 7 করিগুম্বা মহাক্না <ফরে> হায়রবদি, ননাইনা ঈঙথবা ফংজগনি~। অদুবু করিগুম্বা মহাক্না মৈ হৌনা শাউরবদি, ফত্তবা তৌনবা মহাক্না লেপখ্রে হায়বসি শোয়দ্রবনি~।
\v 8 মরম অদুনা ননাইদা চানবিবা উৎপিয়ু, মরমদি নহাক্না ননাইবু যেহোবাগী ৱালেপ্নবদা পুবিরক্লে~। অদুম ওইনমক করিগুম্বা ঐঙোন্দা অয়োল অরান লৈরবদি, নশামক্না ঐবু হাৎপিয়ু, মরমদি নহাক্না নপাগী মনাক্তা ঐবু করিগীদমক পুগনি?>>
\v 9 যোনাথান্না হায়খি, <<মদু নঙোন্দগী থাপ্না লৈসনু~। ঐগী ইপানা নঙোন্দা ফত্তবা তৌনবা লেপ্লে হায়বা ঐনা শেংনা খঙলবদি, ঐনা মদু নঙোন্দা হায়রোইদ্রা?>>
\v 10 অদুদগী দেবিদনা যোনাথান্দা হায়খি, <<করিগুম্বা নপানা নঙোন্দা থিনা হায়রবদি কনানা ঐঙোন্দা হায়গনি?>>
\p
\v 11 যোনাথান্না দেবিদতা হায়খি, <<লাকউ, ঐখোয় লৌবুক্তা চৎলসি~।>> অসুম্না মখোয় অনীমক লৌবুক্তা চৎখি~।
\v 12 যোনাথান্না দেবিদতা হায়খি, <<হয়েং অসিগুম্বা মতমদা নৎত্রগা হংচিৎ ঐনা ইপাগী মফমদা হায়জবদা, য়েংউ, করিগুম্বা দেবিদকী মফমদা অফবা ওইরবদি, ঐনা নঙোন্দা মী থারক্তদুনা মসি নঙোন্দা খঙহন্দ্রবদি, ইস্রায়েলগী ঈশ্বর যেহোবানা সাক্ষী ওইবিসনু~।
\v 13 অদুবু করিগুম্বা ঐগী ইপানা নঙোন্দা ফত্তবা তৌবা পাম্লবদি, অদুগা ঐনা নঙোন্দা মদু খঙহন্দ্রবদি, অদুগা নহাক্না ঈঙনা চৎচবা য়ানবা ঐনা নহাকপু থাদ্রবদি, যেহোবানা থিনা অমসুং মদুদগী হেন্দোক্না যোনাথান্দা তৌবিসনু~। যেহোবানা ঐগী ইপাবু লোয়নবিরকপগুম্না নহাকপুসু লোয়নবিসনু~।
\v 14 ঐ শিদনবা, ঐনা হিংলিবা মখৈ যেহোবাগী লেঙদ্রবা নুংশিবা অদু ঐঙোন্দা উৎপিয়ু~।
\v 15 যেহোবানা দেবিদকী য়েক্নবশিংবু মালেমগী লৈমায়দগী মাঙহল্লবদা, নহাক্না ঐগী ইমুংদগী নহাক্কী লেঙদ্রবা নুংশিবা অদু মতম পূম্নমক্কী ওইনা লৌথোক্লোইদবনি~।>>
\v 16 অদুনা যোনাথান্না দেবিদকী ইমুংগা ৱালেপ্নদুনা হায়, যেহোবানা দেবিদকী য়েক্নবশিংবু লমন খুম্বিসনু~।>>
\v 17 অদুগা যোনাথান্না দেবিদপু নুংশিবা মরম্না মহাকপু অমুক্কা ৱাশকহনখি; মরমদি মহাক্না মথৱায়বু নুংশিজবগুম্না, মহাক্না দেবিদপু নুংশিরম্মী~।
\v 18 অদুদগী যোনাথান্না দেবিদতা হায়খি, <<হয়েংদি থাশিনি, অদুগা নহাক লৈতে হায়বা খঙনরনি, মরমদি নহাক্কী ফম্ফম হাঙগনি~।
\v 19 নহাক্না নুমিৎ হুম্নি লৈরগা থুনা কূমথৌ~। অদুগা থৌদোক অসি হৌরকপা নুমিত্তা নশানা লোৎলম্বা মফম অদুদা লাক্তুনা এজেল নূঙজাউগী মনাক্তা লৈরম্মু~।
\v 20 ঐনা পান্দম্ফম অমদা কাপ্পগুম্না মদুগী নাকন্দা ঐনা তেঞ্জৈ অহুম কাপ্লক্কনি~।
\v 21 য়েংউ, ঐনা নিপা মচা অমবু অসি হায়দুনা থারক্কনি, <চৎলু, তেঞ্জৈশিং অদু খুল্লকউ~।> করিগুম্বা ঐনা নিপা মচা অদুদা <য়েংউ, তেঞ্জৈশিং অদু নহাক্কী নাকন্দা লৈ, তেঞ্জৈশিং অদু খুল্লকউ,> হায়না অতম্ননা হায়রবদি, নহাক লাকউ~। মরমদি যেহোবানা হিংলিবগুম্না, নঙোন্দা ঈঙথবা লৈ অমসুং খুদোংথীবা লৈতে~।
\v 22 অদুবু করিগুম্বা ঐনা নিপা মচা অদুদা অসুম্না হায়রবদি, <য়েংউ, তেঞ্জৈশিং অদু নহাক্কী ৱাংমদা লৈ,> নহাক চৎলু; মরমদি যেহোবানা নহাকপু থারবনি~।
\v 23 অদুগা নহাক অমসুং ঐনা ঙাঙনখিবা হীরম অদুগী মরমদদি, য়েংউ, যেহোবানা নহাক অমসুং ঐগী মরক্তা মতম পূম্নমক্কী ওইনা সাক্ষী ওইসনু~।>>
\p
\v 24 মরম অদুনা দেবিদনা মশামক লৌবুক্তা লোৎখি~। থাশি ওইরবদা নিংথৌনা চানবা ফমথখি~।
\v 25 নিংথৌনা অতৈ মতমদা তৌবগুম্না মহাক্কী ফম্ফমদা, হায়বদি ফক্লাং মনাক্তা লৈবা ফম্ফমদা ফমখি~। যোনাথান্না হৌগৎখি, অদুগা অবনেরনা সোলগী নাকন্দা ফমখি, অদুবু দেবিদকী ফম্ফমদি হাঙদুনা লৈরম্মী~।
\v 26 অদুম ওইনমক সোলনা নুমিৎ অদুদা করিসু হায়খিদে, মরমদি <<দেবিদতা করিগুম্বা অমা থোক্লে; মহাক শেংদ্রে, তশেংনমক মহাক শেংদ্রে,>> হায়না সোলনা খনখি~।
\v 27 মথংগী নুমিৎ, হায়বদি থা অদুগী নীনিশুবা নুমিত্তা অসুম্না থোকখি, দেবিদকী ফম্ফম অদু হাঙদুনা লৈরম্মী~। মদুদা সোলনা মচা নিপা যোনাথান্দা হায়খি, যেশীগী মচা নিপা অদুনা ঙরাংসু ঙসিসু চাবা লাক্তবগী মরম করিগীনো?>>
\v 28 যোনাথান্না সোলদা খুমখি, <<বেৎলেহেমদা চৎনবা দেবিদনা ঐঙোন্দা কন্না হায়জখি~।
\v 29 মহাক্না হায়খি, <ঐনা নঙোন্দা হায়জরি, ঐ চৎচগে, মরমদি সহরদা ঐখোয়গী ইমুংগী ঈরাৎপা অমা লৈ, অদুগা ঐগী ইয়াম্বনা ঐবু মফম অদুদা লাক্নবা য়াথং পীখি~। অদুনা হৌজিক ঐনা নহাক্কী মিৎয়েংদা চানবিবা ফংজরগদি, ঐনা হায়জরি, ঐ চৎচগে অমসুং ঐগী ইচীন ইনাউশিং উনজগে,> মরম অদুনা মহাক্না নিংথৌগী চাকলেন চাবা লাক্তবনি~।>>
\v 30 মদুদা যোনাথানগী মথক্তা সোলগী অশাউবা মৈ হৌখি অমসুং মহাক্না মঙোন্দা হায়খি, <<লমচৎ নাইদবী অমসুং লমহেনবী নুপীগী মচা নিপা নহাক! নহাক্না ঈকাইবা নংনবা অমসুং নহাকপু পোকপী নমাগী মফি থোক্তুনা চোপ্পা নংনবা নহাক্না যেশীগী মচা নিপাবু খন্দোকপা অদু ঐনা খঙদব্রা?
\v 31 যেশীগী মচা নিপানা মালেমদা হিংলিবা মখৈ নহাক অমসুং নহাক্কী নিংথৌ লৈবাক লিংখৎলরোই~। মরম অদুনা হৌজিক মী থাদুনা মহাকপু ঐগী ইনাক্তা পুরকহল্লু, মরমদি মহাক শোয়দনা শিবা তাবনি~।>>
\v 32 অদুবু যোনাথান্না মপা সোলদা খুমদুনা হায়খি, <<মহাকপু হাৎকদৌরিবা করিগীনো? মহাক্না করি তৌখ্রবগে?>>
\v 33 মদুদা মহাকপু হাৎনবা সোলনা মঙোন্দা তা লংশিনখি~। মদুগী মরম্না মহাক্কী মপানা দেবিদপু হাৎনবা লেপখ্রে হায়বা যোনাথান্না খঙখি~।
\v 34 অদুনা যোনাথান্না মৈ হৌনা শাউদুনা চাফমদগী হৌগৎখি অমসুং থা অদুগী নীনিশুবা নুমিত্তা মহাক্না করি অমতা চাখিদে, মরমদি মহাক্কী মপানা মঙোন্দা ঈকাইবা পীখিবা মরম্না মহাক্না দেবিদকীদমক পূক্নীং ৱারম্মী~।
\p
\v 35 অদুদগী অয়ুক্তা যোনাথান্না দেবিদকা লেপ্নখিবা লৌবুক অদুদা নিপা মচা অমগা চৎখি~।
\v 36 মহাক্না মহাক্কী নিপা মচা অদুদা হায়খি, <<চেল্লু, ঐনা কাপকদবা তেঞ্জৈশিং অদু হৌজিক থিরুচো~।>> নিপা মচা অদুনা চেল্লিঙৈদা, মহাক্না তেঞ্জৈ অমা মহাক্কী ৱাংমা লান্না কাপখি~।
\v 37 যোনাথান্না কাপখিবা তেঞ্জৈ অদুগী তাফমদা নিপা মচা অদুনা লাকপদা, যোনাথান্না নিপা মচা অদুদা লাউরদুনা হায়খি, <<তেঞ্জৈ অদু নঙোন্দগী হেন্দোক্লগা লৈত্রা?>>
\v 38 যোনাথান্না নিপা মচা অদুদা লাউখি, <<য়াঙনা চেল্লকউ, পন্থরগনু~।>> অদুদগী যোনাথানগী নিপা মচা অদুনা তেঞ্জৈশিং অদু খুল্লগা মহাক্কী মবুংঙোগী মনাক্তা হল্লকখি~।
\v 39 অদুবু নিপা মচা অদুনদি করি অমতা খঙখিদে~। যোনাথান অমসুং দেবিদতনা হীরম অদু খঙখি~।
\v 40 যোনাথান্না নিপা মচা অদুদা মহাক্কী খূৎলাইশিং অদু পীরদুনা মঙোন্দা হায়খি, <<চৎলু, পূম্নমক অসি সহরদা পুখ্রো~।>>
\p
\v 41 নিপা মচা অদুনা হেক চৎখিবগা দেবিদনা খারোমদগী মহাক্কী মফমদগী হৌগৎখি, অদুগা মহাক্না মকোক লৈপাক তানা মশামক অহুম্লক হন্না খুরুমজখি~। মখোয় অমগা অমগা চুপ্নখি অমসুং অমগা অমগা কপমিন্নখি, অদুবু দেবিদনা হেন্না কপখি~।
\v 42 অদুগা যোনাথান্না দেবিদতা হায়খি, <<ঈঙথনা চৎখ্রো, মরমদি যেহোবাগী মিংদা ঐখোয় অনীমক্না ৱাশক্নদুনা হায়খ্রে, <যেহোবানা নহাক অমসুং ঐগী ইরক্তা, ঐগী ধারা অমসুং নহাক্কী ধারাশিংগী মরক্তা মতম পূম্নমক্তা সাক্ষী ওইসনু~।> >> অদুদগী দেবিদনা হৌগত্তুনা চৎখি, অদুগা যোনাথান্না সহরদা হনখি~।
\c 21
\s1 দেবিদ অমসুং অশেংবা তল
\p
\v 1 অদুদগী দেবিদনা নোবতা পুরোহিৎ অহীমেলেক্কী মনাক্তা লাকখি~। দেবিদপু উবদা অহীমেলেক্না কিদুনা মঙোন্দা হায়খি, <<মী কনা অমতনা নহাক্কা লোয়নদদুনা নহাক নথন্তা ঙায়রিবা করিগীনো?>>
\v 2 দেবিদনা পুরোহিৎ অহীমেলেক্তা হায়খি, <<নিংথৌনা ঐঙোন্দা থবক অমা তৌনবা য়াথং পীদুনা ঐঙোন্দা হায়খি, <ঐনা নঙোন্দা শিন্নদুনা থারিবা থবক অদুগী মরমদা অমসুং ঐনা নঙোন্দা পীখিবা য়াথং অদুগী মরমদা মী কনা অমতনা খঙদসনু~।> ঐনা নহারোনশিংগীদমক অকক্নবা মফম অমা খন্দোকখি~।
\v 3 মরম অদুনা হৌজিক নহাক্কী খূত্তা করি লৈবগে? ঐগী খূত্তা তল মঙা পীয়ু, নৎত্রগা অরৈবা অদু পীয়ু~।>>
\v 4 পুরোহিৎ অদুনা দেবিদতা খুমখি, <<ঐগী খূত্তা অচম্বা তলদি লৈতে, অদুবু করিগুম্বা নহারোনশিং অসিনা নুপীশিংদগী তোঙান্না লৈরবদি, অশেংবা তলদি লৈ~।>>
\v 5 দেবিদনা পুরোহিৎ অদুদা খুমদুনা হায়খি, <<তশেংনমক ঐনা থোক্লকপদগী নুমিৎ হুম্নি অসি নুপীশিংনা ঐখোয়দগী তোঙান্না লৈ~। ইচম চম্বা খোঙচৎ ওইরবা ফাওবদা নহারোনশিং অসিগী মশা শেংই~। অদুনদি ঙসি মখোয়গী মশা কয়ামুক হেন্না শেংগনি?>>
\v 6 অদুনা পুরোহিৎনা মঙোন্দা অশেংবা তল পীখি; মরমদি অরিবা তল লৌথোকপা নুমিত্তা অশাবা তলনা মহুৎ শিন্নবা যেহোবাগী মাঙদগী লৌথোকখিবা অউৎ-তল নত্তনা অতোপ্পা তল লৈরমদে~।
\v 7 নুমিৎ অদুমক্তদা সোলগী মনাইশিংদগী মী অমনা যেহোবাগী মাঙদা লেপ্ত‌ুনা লৈরম্মী~। মহাক্কী মমিংদি সোলগী শা শন শেনবশিংগী মকোক ইদোম মচা দোয়েগ কৌই~।
\p
\v 8 দেবিদনা অহীমেলেক্তা হায়খি, <<মফম অসিদা নহাক্কী খূত্তা তা নৎত্রগা থাঙশাং লৈতব্রা? মরমদি নিংথৌগী থবক অসি থুবা মরম্না ঐনা ঐগী থাঙশাং নৎত্রগা খূৎলাইশিং পুরক্ত্রে~।>>
\v 9 মদুদা পুরোহিৎ অদুনা হায়খি, <<এলাগী তম্পাক্তা নহাক্না হাৎখিবা পলেষ্টী মচা গোলিয়াৎকী থাঙশাং লৈ~। য়েংউ, এফোদকী মনিংদা ফিনা য়োমদুনা লৈ~। নহাক্না মদু লৌনীংলবদি লৌ, মরমদি মফম অসিদা মদু নত্তনা অতোপ্পা লৈতে~।>> দেবিদনা হায়খি, <<মদুগা মান্নবা অতৈ লৈতে; মদু ঐঙোন্দা পীয়ু~।>>
\p
\v 10 সোলনা তান্নবা ফংদনবা দেবিদনা হৌগত্তুনা নুমিৎ অদুদা চেনখি, অদুগা গাৎকী নিংথৌ অখীশকী মনাক্তা চৎখি~।
\v 11 অখীশকী মনাইশিংনা মঙোন্দা হায়খি, <<মসি লৈবাক অদুগী নিংথৌ দেবিদ নৎত্রা? মখোয়না জগোই শাদুনা মহাক্কী মরমদা ঈশৈ শকখিবা নৎত্রা?
\q1 <হাৎলে সোলনা মহাক্কী লীশীং লীশীং,
\q1 অদুগা দেবিদনা মহাক্কী লীশীং তরা তরা>~।>>
\p
\v 12 দেবিদনা ৱাশিং অসি মহাক্কী থম্মোইদা থমজিনখি অমসুং গাৎকী নিংথৌ অখীশপু য়াম্না কিখি~।
\v 13 মহাক্না মখোয়গী মাঙদা মহাক্কী মচৎ হোংখি, মশামক মখোয়গী মমাঙদা ঙাওশিন্নখি, অদুগা থোঙজাউগী থোঙদা খোরি খোৎখি, মহাক্কী মতিন মহাক্কী খদাঙকোইদা চেন্থহনখি~।
\v 14 অদুদগী অখীশনা মনাইশিংদা হায়খি, <<য়েংউ, নিপা অসি ঙাওরে~। নখোয়না করি মরমগীদমক মহাকপু ঐগী ইনাক্তা পুরক্লিবনো?
\v 15 ঐগী অঙাওবা মীশিং ৱাত্তুনা নখোয়না অঙাওবা মী অসি ঐগী মাঙদা কুমৈ ওইনবা পুরক্লিব্রা? মী অসি ঐগী য়ূমদা চঙহনগদ্রা?>>
\c 22
\s1 দেবিদকী নিপা চামরি
\p
\v 1 মরম অদুনা দেবিদনা মফম অদুদগী চৎখিদুনা অদুল্লমগী শুরুংদা চেনখি~। মহাক্কী মচীন মনাউশিং অমসুং মপাগী ইমুং মনুং পূম্নমক্না মদু তাবদা, মখোয়না মফম অদুদা মহাক্কী মনাক্তা চৎখি~।
\v 2 অৱাবা তারবা মী খুদিং, লমন তোল্লবা মী খুদিং অমসুং পূক্নীং পেন্দবা মী খুদিংনা মহাক্কী মনাক্তা পূনশিল্লম্মী, অদুগা মহাক্না মখোয়গী মথক্তা লাঞ্জিংবা ওইরম্মী~। মফম অদুদা মহাক্কা নিপা চামরিরোম লৈরম্মী~।
\p
\v 3 দেবিদনা মফম অদুদগী মোৱাবকী মিস্পাদা চৎলগা মোৱাবকী নিংথৌদা হায়খি, <<ঐনা নঙোন্দা হায়জরি, ঈশ্বরনা ঐগীদমক করি তৌবিগনি হায়বা ঐনা খঙদ্রিবা ফাওবা ঐগী ইপা অমসুং ইমানা লাক্তুনা নহাক্কা লৈমিন্নসনু~।>>
\v 4 অদুনা মহাক্না মখোয়বু মোৱাবকী নিংথৌগী মমাঙদা পুরকখি, অদুগা দেবিদনা লানবন্দা লৈরিবা মখৈ মখোয়না মহাক্কা লৈমিন্নরম্মী~।
\p
\v 5 অদুগা ৱা তাকথোকপা গাদনা দেবিদতা হায়খি, <<লানবন্দা লৈরগনু; চৎখ্রো, যিহূদাগী লৈবাক্তা চৎলু~।>> অদুদগী দেবিদনা চৎখিদুনা হারেৎকী উমংদা লাকখি~।
\s1 সোলনা পুরোহিৎশিং হাৎপা
\p
\v 6 দেবিদ অমসুং মহাক্কা লোয়নবা নিপাশিং ফংলে হায়বা সোলনা তাবদা, মতম অদুদা সোলনা মখূত্তা তা পায়দুনা গিবিয়াদা লৈবা রামাগী উপাল অমগী মখাদা লৈরম্মী~। অদুগা মহাক্কী অকোয়বদা মহাক্কী মনাইশিংনা লেপ্ত‌ুনা লৈরম্মী,
\v 7 সোলনা মহাক্কী অকোয়বদা লেপ্লিবা মনাই পূম্নমক্তা হায়খি, <<বেনজামিন মচা নখোয় হৌজিক তারো, যেশীগী মচা নিপা অদুনা নখোয় পূম্নমক্তা লৌবুকশিং অমসুং অঙ্গুরগী ইংখোলশিং পীগদ্রা? অদুগা মহাক্না নখোয় পূম্নমকপু লীশীং লীশীংগী লুচিংবশিং অমসুং চামা চামগী লুচিংবশিং ওইহনগদ্রা?
\v 8 নখোয় পূম্নমক্না ঐগী মায়োক্তা শরৌ শীল্লে~। ঐগী ইচা নিপাগা যেশীগী মচা নিপাগা ৱালেপ্নখ্রে হায়না ঐঙোন্দা খঙহনবা কনাসু লৈতে~। অদুগা নখোয়গী নরক্তা ঐগীদমক পূক্নীং ৱাবা, নৎত্রগা ঐগী ইচা নিপানা ইনাইবু ঐগী মায়োক্তা হৌহন্দুনা ঙসি ওইবগুম্না, লুমদুনা লৈহনবা অদু ঐঙোন্দা খঙহনবা কনাসু লৈতে~।>>
\p
\v 9 সোলগী মনাইশিংগী মথক্তা মপু ওইদুনা লৈবা ইদোম মচা দোয়েগনা খুমখি, <<যেশীগী মচা নিপা অদুনা নোবতা অহীতূবকী মচা নিপা অহীমেলেক্কী মনাক্তা লাকপা ঐনা উখি~।
\v 10 অহীমেলেক্না যেহোবাগী মফমদা মহাক্কীদমক হংজরগা মঙোন্দা চানবা পীখি, অদুগা মঙোন্দা পলেষ্টী মচা গোলিয়াৎকী থাঙশাং পীখি~।>>
\v 11 অদুদগী নিংথৌনা অহীতূবকী মচা নিপা পুরোহিৎ অহীমেলেক অমসুং মপাগী ইমুং পূম্নমক অমসুং নোবতা লৈবা পুরোহিৎশিং কৌনবা মী থাখি~। মখোয় পূম্নমক নিংথৌগী মনাক্তা লাকখি~।
\v 12 সোলনা হায়খি, <<অহীতূবকী মচা নিপা, হৌজিক তাও~।>> মহাক্না খুমখি, <<ঐগী ইবুংঙো, ঐ মফম অসিদা লৈ~।>>
\v 13 সোলনা মঙোন্দা হায়খি, <<নহাক অমসুং যেশীগী মচা নিপা, নখোয় অনীনা ঐগী মায়োক্তা শরৌ শীল্লিবা করিগীনো? মহাক্না ঐগী মায়োক্তা হৌদুনা ঙসি ওইরিবগুম্না লুমদুনা লৈননবা নহাক্না মঙোন্দা তল অমসুং থাঙশাং পীখিবা, অদুগা নহাক্না মহাক্কীদমক ঈশ্বরদা হংজখিবা করিগীনো?>>
\v 14 মতম অদুদা অহীমেলেক্না নিংথৌদা হায়খি, <<নিংথৌগী মমাক নিপা দেবিদকুম্না নহাক্কী ননাইশিংগী মরক্তা অসুক্কী মতিক থাজবা য়াবা, নহাক্কী য়াথং মতুং ইন্না চৎপা অমসুং নহাক্কী ইমুংদা ঈকাই খুম্ননিংঙাই ওইবা কনা লৈ?
\v 15 মহাক্কীদমক ঈশ্বরদা ঐনা হংজখিবা অসি ঙসিনা অহানবরা? নত্তে~! নিংথৌনা মহাক্কী মনাইগী মথক্তা, নৎত্রগা ঐগী ইপাগী ইমুং পূম্নমক্কী মথক্তা করি অমতা থংজিনবিদসনু~। মরমদি ননাইনা পূম্নমক অসিগী মরমদা করি অমতা খঙজদে~।>>
\v 16 অদুগা নিংথৌনা হায়খি, <<অহীমেলেক, নহাক অমসুং নপাগী ইমুং মনুং পূম্নমক শোয়দনা শিবা তারে~।>>
\p
\v 17 নিংথৌনা মহাক্কী অকোয়বদা লেপ্লিবা ঙাক-শেনবশিং অদুদা হায়খি, <<ওনশিন্দুনা যেহোবাগী পুরোহিৎশিং হাৎলু, মরমদি দেবিদনা চেনখিবা অদু মখোয়না খঙলবসু মখোয়না ঐঙোন্দা তাকখিদবা মরম্না মখোয়না দেবিদকীদমক মীচঙ চঙখি~।>> অদুবু নিংথৌগী মনাইশিংনা যেহোবাগী পুরোহিৎশিংগী মথক্তা মখূৎ থানীংলমদে~।
\v 18 মদুদা নিংথৌনা দোয়েগতা হায়খি, নহাক ওনশিন্দুনা পুরোহিৎশিংগী মথক্তা খূৎ থাও~।>> অদুদা ইদোম মচা দোয়েগনা ওনশিন্দুনা পুরোহিৎশিংগী মথক্তা খূৎ থাখি, অদুগা নুমিৎ অদুদা লিনেনগী এফোদ শেৎপা নিপা মরিফুতরামঙা হাৎখি~।
\v 19 মহাক্না পুরোহিৎশিংগী সহর নোবপু থাঙশাংগী ময়ানা মাঙ তাকহনখি: নিপা অমসুং নুপীশিং, অঙাংশিং অমসুং খোম থক্লিবশিং, শল্লাবশিং, লোলাশিং অমসুং য়াউশিং থাঙশাং ময়ানা হাৎখি~।
\p
\v 20 অহীতূবকী মচা নিপা অহীমেলেক্কী মচা নিপাশিংগী মরক্তগী অবিয়াথার কৌবা অমা নান্থোক্তুনা দেবিদকী মনাক্তা চেনখি~।
\v 21 সোলনা যেহোবাগী পুরোহিৎশিং হাৎখ্রে হায়বা অবিয়াথারনা দেবিদতা তমখি~।
\v 22 মদুদা দেবিদনা অবিয়াথারদা হায়খি, <<ইদোম মচা দোয়েগনা মফম অদুদা লৈবা মতমদা, মহাক্না সোলদা শোয়দনা তম্লগনি হায়বা ঐনা নুমিৎ অদুদা খঙখ্রবনি~। নপাগী ইমুং মনুংগী মী পূম্নমক শিখিবা অসি ঐনা থোকহনখিবনি~।
\v 23 কিগনু, নহাক ঐগা লৈয়ু~। মরমদি ঐগী পুন্সি মাঙহন্নবা থিরিবা মহাক অদুনা নহাক্কী পুন্সিসু মাঙহন্নবা থিরি, অদুবু নহাক ঐগা অশোয় অঙাম লৈতনা লৈগনি~।>>
\c 23
\s1 দেবিদনা কেয়ীলা সহর কনবা
\p
\v 1 মখোয়না দেবিদতা পাউ তমদুনা হায়, <<য়েংউ, পলেষ্টী মীশিংনা কেয়ীলাগী মায়োক্তা লান শোক্নরি অমসুং মখোয়না মহৈ মরোং য়ৈফমদগী পোৎচৈ নমদুনা লৌখ্রে~।>>
\v 2 মরম অদুনা দেবিদনা যেহোবাদা হংজখি, <<ঐনা চত্তুনা পলেষ্টী মীশিংদা লান্দাগদ্রা?>> যেহোবানা দেবিদতা হায়খি, <<চত্তুনা পলেষ্টী মীশিংদা লান্দাদুনা কেয়ীলাবু কল্লু~।>>
\v 3 অদুবু দেবিদকী মীশিংনা মঙোন্দা হায়খি, <<য়েংউ, ঐখোয়না যিহূদাদা লৈরিবা অসি কিবা পোকই~। করিগুম্বা ঐখোয়না পলেষ্টী মীশিংগী লান্মীশিংগী মায়োক্তা কেয়ীলাদা চৎপা তারবদি, ঐখোয়না কয়াদা হেন্না কিরোইদ্রা?>>
\v 4 অদুদগী দেবিদনা যেহোবাদা অমুক হন্না হংজখি~। মদুদা যেহোবানা মঙোন্দা হায়খি, <<হৌগৎলু, কেয়ীলাদা চৎলু; মরমদি ঐনা পলেষ্টী মীশিংবু নহাক্কী খূত্তা পীবিগনি~।>>
\v 5 মরম অদুনা দেবিদ অমসুং মহাক্কী মীশিংনা কেয়ীলাদা চত্তুনা পলেষ্টী মীশিংগা লান শোক্নখি, অদুগা মখোয়গী শা শনশিং পুরকখি অমসুং মী মশীং লাকঙমদনা হাৎখি~। অসুম তৌনা দেবিদনা কেয়ীলাদা লৈবশিংবু কনবিখি~।
\v 6 অদুগা অহীমেলেক্কী মচা নিপা অবিয়াথারনা কেয়ীলাদা, দেবিদকী মনাক্তা চেনবদা অসুম্না থোকখি, মহাক্না মখূত্তা এফোদ পায়দুনা লাকখি~।
\p
\v 7 অদুগা দেবিদনা কেয়ীলাদা চৎখ্রে হায়বসি সোলদা তম্লম্মী~। অদুনা সোলনা হায়খি, <<ঈশ্বরনা মহাকপু ঐগী খূত্তা পীবিরে, মরমদি মহাক্না থোঙজাউশিং অমসুং থোঙলোঞ্জৈশিং পানবা সহরদা চঙদুনা মহাক মশানা থিংজিঞ্জরবনি~।>>
\v 8 কেয়ীলাদা চৎলগা দেবিদ অমসুং মহাক্কী মীশিংবু লাঙ্গোয় চন্নবা সোলনা মী পূম্নমক লানগীদমক্তা কৌখি~।
\p
\v 9 সোলনা মহাক্কী মায়োক্তা তূমিন্না শরৌ শীল্লে হায়বা দেবিদনা খঙখি~। অদুনা মহাক্না পুরোহিৎ অবিয়াথারদা হায়খি, <<মফম অসিদা এফোদ পুরকউ~।>>
\v 10 অদুগা দেবিদনা হায়খি, <<হে ইস্রায়েলগী ঈশ্বর যেহোবা, ঐগী মরমগীদমক সহর অসি মাঙহন্নবা সোলনা কেয়ীলাদা লাক্নবা হোৎনরি হায়বা ননাইনা তশেংনা তাজরে~।
\v 11 কেয়ীলাগী মীশিং অসিনা ঐবু মহাক্কী খূত্তা পীথোক্কদ্রা? ননাইনা তারিবা অসিগুম্না সোল লাক্কদ্রা? হে ইস্রায়েলগী ঈশ্বর যেহোবা, ঐনা নঙোন্দা নোঞ্জরি, ননাইদা হায়বিয়ু~।>> অদুগা যেহোবানা হায়খি, <<মহাক লাক্কনি~।>>
\v 12 অদুদগী দেবিদনা হায়খি, <<কেয়ীলাগী মীশিংনা ঐবু অমসুং ঐগী মীশিংবু সোলগী মখূত্তা পীথোক্কদ্রা?>> মদুদা যেহোবানা হায়খি, <<মখোয়না নহাকপু পীথোক্কনি~।>>
\s1 ঈশ্বরনা দেবিদপু ঙাকথোকপা
\p
\v 13 অদুদগী দেবিদ অমসুং মহাক্কী নিপা চাতরুক্লোম্না হৌগত্তুনা কেয়ীলাদগী চত্থোকখি~। অদুগা মখোয়না চৎপা ঙম্বা মফম খুদিংদা চৎখি~। অদুগা দেবিদনা কেয়ীলাদগী নান্থোকখ্রে হায়বসি সোলদা তম্বদা মহাক্না তান্নদ্রে~।
\v 14 অদুগা দেবিদনা লমহাঙদা লৈবা লানবনশিংদা লৈখি অমসুং জীফ লমহাঙদা লৈবা চীংদা লৈখি~। সোলনা মহাকপু নুমিৎ খুদিংগী থিরম্মী, অদুবু ঈশ্বরনা মহাকপু সোলগী মখূত্তা পীবিখিদে~।
\v 15 সোলনা মথৱায় মাঙহন্নবা লাকপনি হায়বা দেবিদনা খঙখি~। মতম অদুদা দেবিদতি জীফকী লমহাঙদা লৈবা উমংদা লৈরম্মী~।
\p
\v 16 সোলগী মচা নিপা যোনাথান্না হৌগত্তুনা উমংদা দেবিদকী মনাক্তা চৎখি~। অদুগা মহাক্না দেবিদপু ঈশ্বরদা থৌগৎপিখি~।
\v 17 অদুগা মহাক্না মঙোন্দা হায়খি, <<কিগনু, মরমদি ঐগী ইপা সোলগী খূৎনা নহাকপু ফংলরোই~। অদুগা নহাক্না ইস্রায়েলগী মথক্তা নিংথৌ ওইগনি, অদুগা ঐনা নহাক্কী ঙমথংদা লৈগনি~। অদুগা ঐগী ইপা সোলনা মদুসু খঙই~।>>
\v 18 মদুদা মখোয় অনীনা যেহোবাগী মমাঙদা ৱালেপ্নখি~। অদুগা দেবিদনা উমংদা লৈখি অমসুং যোনাথান্না ময়ূমদা চৎখি~।
\p
\v 19 অদুদগী জীফতা লৈবশিংনা গিবিয়াদা সোলগী মনাক্তা লাক্তুনা হায়, <<দেবিদ মশামক্না, ঐখোয়গী ইরক্তা লোত্তুনা যেশিমোনগী খা থংবদা লৈবা হকীলাগী চীংদা, উমংগী লানবন মনুংদা লৈবা নৎত্রা?
\v 20 মরম অদুনা হৌজিক, হে নিংথৌ, নহাক্কী থৱায়না পাম্বা মতুং ইন্না লাকপিনীংলবদি লাকপিয়ু~। অদুগা ঐখোয়না তৌগদবা অদুদি মহাকপু নিংথৌগী খূত্তা শিন্নবা অসিনি~।>>
\v 21 সোলনা হায়খি, <<যেহোবানা নখোয়বু বোর পীবিসনু, মরমদি নখোয়না ঐবু নুংশিবিরে~।
\v 22 চৎলু, মুন্না থিজিল্লু, মহাক্না লৈবা মফম অমসুং কনানা মহাকপু মফম অদুদা উখিবগে হায়বা খঙদোকউ অমসুং য়েংউ~। মরমদি মহাক য়াম্না শিংনা চৎলি হায়বা ঐঙোন্দা তম্লে~।
\v 23 মরম অদুনা য়েংউ, মহাক মশামক্না লোৎলিবা মহাক্কী লোৎফম পূম্নমক খঙদোকউ, অদুগা তশেংনা খঙলগা ঐগী নাক্তা অমুক হন্না লাকউ, অদুগা ঐনা নখোয়গা চৎকনি~। অসুম্না থোক্লগনি, করিগুম্বা মহাক্না লম অদুদা লৈরবদি, ঐনা যিহূদাগী মী লীশীং লীশীংগী মনুংদগী মহাকপু থিদুনা পুথোক্কনি~।>>
\v 24 অদুদগী মখোয়না হৌগত্তুনা সোলগী মমাঙ থানা জীফতা চৎখি~। অদুবু দেবিদ অমসুং মহাক্কী মীশিংদি যেশিমোনগী খা থংবদা লৈবা তম্পাক্তা, মাওনগী লমহাঙদা লৈরম্মী~।
\v 25 সোল অমসুং মহাক্কী নিপাশিংনা মহাকপু থিবা চৎখি, অদুগা মখোয়না দেবিদতা তমখি~। মরম অদুনা মহাক্না নূঙজাউ অমদা কূমথখিদুনা মাওনগী লমহাঙদা লৈখি~। সোলনা মদু তাবদা, মহাক্না দেবিদপু মাওনগী লমহাঙদা তান্নখি~।
\v 26 অদুগা সোলনা চীংজাউ অদুগী নাকন অমদা চৎখি, অদুগা দেবিদ অমসুং মহাক্কী মীশিংনা চীংজাউ অদুগী নাকন অমরোমদা চৎখি~। দেবিদনা সোলবু কিবা মরম্না থুনা চত্থোক্নবা হোৎনখি, মরমদি সোল অমসুং মহাক্কী মীশিংনা দেবিদ অমসুং মহাক্কী মীশিংগী অকোয়বদা মখোয়বু ফানবা কোয়শিল্লম্মী~।
\p
\v 27 অদুবু পাউ পুবা মী অমনা সোলগী মনাক্তা লাক্তুনা হায়, <<নহাক থুনা লাকপিয়ু, মরমদি পলেষ্টী মীশিংনা লৈবাক অসিদা লান্দারক্লে~।>>
\v 28 মরম অদুনা সোলনা দেবিদপু তান্নরম্বদগী হল্লকখি অমসুং পলেষ্টী মীশিংগী মায়োক্তা চৎখি; মরম অদুনা মখোয়না মফম অদুগী মিং \f + \fr 23:28 \fk শেলা হম্মাহলকোৎ: \ft নান্থোকপগী নূঙজাউ হায়বনি~।\f*শেলা হম্মাহলকোৎ কৌখি~।
\p
\v 29 অদুগা দেবিদনা মফম অদুদগী চৎখত্তুনা এন-গেদীগী লানবনশিংদা লৈরম্মী~।
\c 24
\s1 দেবিদনা সোলদা খূৎ থাদবা
\p
\v 1 সোলনা পলেষ্টী মীশিংবু তান্নরুবদগী হল্লকপদা মঙোন্দা তমদুনা হায়, <<য়েংউ, এন-গেদীগী লমহাঙদা দেবিদ লৈ~।>>
\v 2 অদুনা সোলনা ইস্রায়েল পূম্নমক্তগী খন্দোক্লবা নিপা লীশীং অহুম পুদুনা দেবিদ অমসুং মহাক্কী মীশিংবু থিবা লম হামেংশিংগী লৈফম ওইরিবা নূঙজাউশিং মরক্তা চৎখি~।
\v 3 অদুদগী সোলনা লম্বী মপান্দা লৈবা য়াউকোনশিং অদুদা লাক্লম্মী, অদুগা মদুদা শুরুং অমা লৈরম্মী; মহাক্না মদুদা মখোঙ হাম্বা চঙখি~। অদুগা দেবিদ অমসুং মহাক্কী নিপাশিংনা শুরুং অদুগী মনুং হঞ্জিন্না লৈরম্মী~।
\v 4 দেবিদকী মীশিং অদুনা মঙোন্দা হায়খি, <<য়েংউ, যেহোবানা নঙোন্দা হায়খিবা নুমিৎ অদু, <য়েংউ, নঙোন্দা ফৈ হায়না খনবা অদু নহাক্না মঙোন্দা তৌনবা ঐনা নহাক্কী য়েক্নববু নখূত্তা পীবিগনি~।> >> অদুদগী দেবিদনা হৌগত্তুনা সোলগী অচোনবা ফিগী ফিজি অদু লোন্না ককথৎখি~।
\v 5 মমৈথংদা অসুম্না থোকখি, দেবিদনা সোলগী ফিজি ককথৎখিবা মরম্না মহাক্কী মথম্মোই শোকখি~।
\v 6 মহাক্না মহাক্কী মীশিংদা হায়খি, <<যেহোবানা অভিষেক তৌখ্রবা ঐগী ইবুংঙোগী মফমদা ঐনা অসুম্না তৌবা অমসুং মহাক্কী মথক্তা ঐগী খূৎ থাঙ্গৎপা অসি যেহোবানা য়াবিদসনু~। মরমদি মহাক যেহোবানা অভিষেক তৌখ্রবনি~।>>
\v 7 অদুনা দেবিদনা ৱাশিং অসি হায়দুনা মনাইশিংবু খামজিনখি অমসুং মখোয়না সোলগী মায়োক্তা হৌগৎপা য়াবিখিদে~। অদুগা সোলনা শুরুংদগী হৌগত্তুনা থোক্লক্লগা চৎখি~।
\v 8 মদুগী মতুংদা দেবিদনা হৌগত্তুনা শুরুংদগী থোক্লক্লগা সোলবু কৌজরম্মী, <<ঐগী ইবুংঙো, ইনিংথৌ~।>> সোলনা মহাক্কী তুংলোমদা য়েংখিবদা, দেবিদনা মমায় লৈপাক তানা উপ্রাক্না উপ্ত‌ুনা মমায় লূকথজরম্মী~।
\p
\v 9 অদুগা দেবিদনা সোলদা হায়খি, << <য়েংউ, দেবিদনা নহাক্কী মাঙনবা হোৎনরি> হায়না মীশিংনা হায়বা নহাক্না করিগী তারিবনো?
\v 10 য়েংউ, যেহোবানা ঙসি শুরুংদা নহাকপু ঐগী খূত্তা পীথোকখিবা ঙসি নহাক্কী মিৎনা উরে! মী খরনা নহাকপু হাৎনবা ঐঙোন্দা হায়খি, অদুবু ঐনা নহাক্কী নফমদা মীনুংশি উৎখি~। অদুগা ঐনা হায়খি, <ঐগী ইবুংঙোগী মথক্তা ঐগী খূৎ থারোই, মরমদি মহাক যেহোবানা অভিষেক তৌখ্রবনি~।>
\v 11 অদুগীসু মথক্তা, ঐগী ইপা, য়েংবিয়ু! তশেংনমক ঐগী খূত্তা লৈরিবা নহাক্কী অচোনবা ফিগী ফিজি অসি য়েংবিয়ু~। মরমদি ঐনা নহাক্কী অচোনবা ফিগী ফিজি ককপা মতমদা নহাকপু হাৎখিদে~। ঐগী খূত্তা ফত্তবা অমসুং লঙজবা লৈতে হায়বা নহাক খঙবিয়ু অমসুং য়েংবিয়ু~। ঐনা নহাক্কী মায়োক্তা পাপ তৌখিদে, অদুবু নহাক্না ঐগী থৱায় মাঙহন্নবা থিরি~।
\v 12 যেহোবানা ঐ অমসুং নহাক্কী মরক্তা ৱায়েনবিসনু, অদুগা মহাক্না ঐগীদমক নঙোন্দা লমন খুম্বিসনু~। অদুবু নহাক্কী নথক্তা ঐগী খূৎ থারোই~।
\v 13 মমাঙঙৈগী পাউরৌনা অসুম্না হায়, <ঈশ্বর নীংদবশিংদগী ঈশ্বর নীংদবা থোক্লকই;> অদুবু নহাক্কী নথক্তা ঐগী খূৎ থারোই~।
\v 14 ইস্রায়েলগী নিংথৌনা কনাগী তুংদা থোক্লক্লিবনো? নহাক্না কনাবু তান্নরিবনো? অশিবা হূই অমরা? হূইরি অমরা?
\v 15 মরম অদুনা যেহোবানা ৱায়েন মপু ওইবিসনু, অদুগা ঐ অমসুং নহাক্কী মরক্তা ৱায়েনবিসনু~। য়েংউ, ঐগী মরমদা লেপ্পীদুনা নহাক্কী খূত্তগী ঐবু কনবিসনু~।>>
\p
\v 16 দেবিদনা ৱাশিং অসি সোলদা হায়বা লোইরবদা, সোলনা হায়খি, <<ঐগী ইচা নিপা দেবিদ, মসি নহাক্কী খোঞ্জেল্লা?>> অদুগা সোলনা খোঞ্জেন হৌনা কপখি~।
\v 17 মহাক্না দেবিদতা হায়খি, নহাক্না ঐঙোন্দগী হেন্না ধর্ম্মচেল্লি; মরমদি নহাক্না ঐঙোন্দা অফবা তৌবিখ্রে, অদুগা ঐনদি নঙোন্দা ফত্তবা তৌখ্রে~।
\v 18 নহাক্না ঐঙোন্দা অফবা তৌবিখ্রে হায়বসি নহাক্না ঙসি উৎলে; তশেংনমক যেহোবানা নহাক্কী খূত্তা ঐবু পীথোক্লবদা, নহাক্না ঐবু হাৎখিদে~।
\v 19 কনাগুম্বা মী অমনা মহাক্কী য়েক্নববু ফংলগা, মহাক্না মহাকপু নিংথিনা থাদোক্কদ্রা? মরম অদুনা নহাক্না ঙসি ঐঙোন্দা তৌখিবা অদুগীদমক, যেহোবানা নঙোন্দা অফবা পীবিসনু~।
\v 20 অদুনা হৌজিক য়েংউ, নহাক্না শোয়দনা নিংথৌ ওইরগনি~। নহাক্কী খূৎকী মপান্না ইস্রায়েলগী নিংথৌ লৈবাক মরা চেৎনা লৈগনি হায়বা ঐ নিংথিনা খঙলে~।
\v 21 মরম অদুনা ঐগী তুংদা ঐগী ধারা মাঙহল্লোই অমসুং ইপাগী ইমুং মনুংদগী ঐগী মিং মাঙহল্লোই হায়না হৌজিক নহাক্না যেহোবা পন্দুনা ঐঙোন্দা ৱাশকউ~।>>
\v 22 অদুগা দেবিদনা সোলদা ৱাশকখি~। সোলনা ময়ূমদা চৎখি, অদুবু দেবিদ অমসুং মহাক্কী মীশিংনা লানবন্দা চৎখৎখি~।
\c 25
\s1 সমূয়েল শিবা
\p
\v 1 অদুদগী সমূয়েল শিরে; অদুগা ইস্রায়েল মচাশিংনা পূনশিন্দুনা মহাক্কীদমক তেংথাখি অমসুং মহাকপু রামাদা লৈবা মহাক্কী য়ূমদা ফুমখি~। অদুদগী দেবিদনা হৌগত্তুনা পারানগী লমহাঙদা চত্থখি~।
\s1 দেবিদ অমসুং অবীগেল
\p
\v 2 অদুগা কার্মেলদা মরন মথুম লৈবা নিপা অমা মাওন্দা লৈরম্মী~। নিপা অসি য়াম্না ইনাক খুল্লম্মী; অদুগা মহাক্কী য়াউ লীশীং অহুম অমসুং হামেং লীশীং অমা লৈরম্মী~। মহাক্না কার্মেলদা মহাক্কী য়াউশিং মতু কক্লম্মী~।
\v 3 নিপা অদুগী মমিং নাবাল কৌই অমসুং মহাক্কী নুপীগী মমিংনা অবীগেল কৌই~। মহাক অসি ৱাখল লৈবী অমসুং মশক ফজবী নুপীনি; অদুবু নিপা অদুদি থম্মোই কল্লি অমসুং মহাক্না ফত্তবতা তৌই~। মহাক কালেবকী ইমুংদগীনি~।
\p
\v 4 নাবালনা মহাক্কী য়াউ মতু কক্লি হায়বা দেবিদনা লমহাঙদা তাখি~।
\v 5 মরম অদুনা দেবিদনা নহারোন তরা থাখি, অদুগা মহাক্না নহারোনশিং অদুদা হায়খি, <<নখোয় কার্মেলদা কাখত্তুনা নাবালগী মনাক্তা চৎলু অমসুং মঙোন্দা ঐগী মিংদা য়াইফ-পাউ পীরু~।
\v 6 অদুগা নখোয়না অসুম্না হায়গদবনি, <পুন্সি নুংশাংনা লৈবিয়ু, নঙোন্দা ঈঙথবা ওইসনু, নহাক্কী ইমুংদা ঈঙথবা লৈসনু অমসুং নহাক্কী লৈজরিবা পূম্নমক্তা ঈঙথবা লৈসনু~।
\v 7 নহাক্কী য়াউ মতু ককপা মতম য়ৌরে হায়বা ঐ তারে~। ঐখোয়গা লৈমিন্নরম্বা নহাক্কী য়াউশেনবশিং অদু ঐখোয়না শোকহল্লমদে, অদুগা মখোয়না কার্মেলদা লৈরিঙৈগী মতম পূম্নমক্তা মখোয়গী অমা ফাওবা মাঙবা লৈরমদে~।
\v 8 নহাক্কী নহারোনশিংদা হংউ, মখোয়না নঙোন্দা হায়গনি~। মরম অদুনা নহারোনশিং অসিনা নহাক্কী মিৎয়েংদা চানবিবা ফংজসনু, মরমদি ঐখোয়না নুমিৎ অফবদা লাকপনি~। ঐনা নঙোন্দা হায়জরি, নহাক্কী নখূত্তা লৈবা লৈবশিং অদু ননাইশিংদা অমসুং নচা নিপা দেবিদতা পীবিয়ু~।> >>
\v 9 দেবিদকী নহারোনশিংনা লাক্লগা ৱাশিং অদুগী মতুং ইন্না মখোয়না নাবালদা দেবিদকী মিংদা হায়রগা ঙাইদুনা লৈরম্মী~।
\p
\v 10 অদুবু নাবালনা দেবিদকী মনাইশিংদা খুমদুনা হায়খি, <<দেবিদ কনানো? যেশীগী মচা নিপা কনানো? হৌজিক্কী মতম অসিদা মী খুদিংনা মহাক্কী মপুদগী চেন্থোকখিবা মীনাই য়াম্না লৈ~।
\v 11 ঐনা ঐগী তল, ঐগী ঈশিং অমসুং ঐগী য়াউ মতু ককপশিংগীদমক হাৎখ্রবা শা অদু লৌদুনা ঐনা কদায়দগীনো হায়বা খঙদবা মীশিংদা পীগদ্রা?>>
\v 12 অদুদগী দেবিদকী নহারোনশিংনা মমায় লৈথোক্তুনা অমুক হন্না চৎখি অমসুং লাক্তুনা হায়খিবা ৱা পূম্নমক অদু মঙোন্দা তমখি~।
\v 13 মদুদা দেবিদনা মহাক্কী মীশিংদা হায়খি, <<মী খুদিংনা মাগী মাগী থাঙশাং য়ানশিল্লু~।>> মখোয় মী খুদিংনা মাগী মাগী থাঙশাং য়ানশিনখি~। দেবিদসু মহাক্কী থাঙশাং য়ানশিনখি~। দেবিদকী মতুংদা নিপা চামরিরোম চৎখি, অদুগা চনীনা পোৎচৈশিং শঙদুনা লৈহৌখি~।
\p
\v 14 অদুবু নহারোনশিংগী মরক্তগী অমনা নাবালগী নুপী অবীগেলদা তমদুনা হায়, <<য়েংউ, দেবিদনা লমহাঙদগী ঐখোয়গী ইবুংঙোদা য়াইফ-পাউ পীনবা পাউ পুবা মীশিং থারকখি; অদুগা মহাক্না মখোয়বু থীনা চৈখি~।
\v 15 অদুবু মীশিং অদুনদি ঐখোয়দা য়াম্না ফনা তৌখি অমসুং ঐখোয়বু শোকহল্লমদে~। ঐখোয়না লৌবুকশিংদা লৈরিঙৈদা, ঐখোয়না মখোয়গা চৎমিন্নরিঙৈদা ঐখোয়গী করি অমতা মাঙখিদে~।
\v 16 ঐখোয়না য়াউ শেন্দুনা মখোয়গী মনাক্তা লৈরিঙৈ মতম পূম্নমক্তা, মখোয়দি অহিং নুংথিল অনীমক্তা ঐখোয়গী চেকপল ওইরম্মী~।
\v 17 মরম অদুনা হৌজিক নহাক্না করি তৌগদগে হায়বা খঙবিয়ু অমসুং খনবিয়ু; মরমদি ঐখোয়গী ইবুংঙোগী মথক্তা অমসুং মহাক্কী ইমুং মনুং পূম্নমক্কী মথক্তা ফত্তবা তৌনবা লেপখ্রে~। মরমদি মহাক অসি মী কনা অমতনা মঙোন্দা ৱা ঙাঙবা য়াদ্রবা কান্নদ্রবা মীনি~।>>
\p
\v 18 অদুদগী অবীগেলনা তল চনী, য়ুগী শঊন খাউ অনী, অশেম্বা য়াউ মঙা, অকংবা মহৈ মরোং \f + \fr 25:18 \fk সেআ: \ft লিটর 7.3~।\f*সেআ মঙা, কিসমিস চরোং চামা অমসুং হৈয়িৎকী তল মপাক চনী থুনা লৌদুনা লোলাশিংগী মথক্তা হাপকৎখি~।
\v 19 মহাক্না মহাক্কী মনাইশিংদা হায়খি, <<ঐগী মাঙ থানা চৎলু; য়েংউ, ঐনা নখোয়গী তুংদা লাকই~।>> অদুবু মহাক্না মহাক্কী মপুরোইবা নাবালদা তমখিদে~।
\v 20 অদুগা অসুম্না থোকখি, মহাক্না লোলা তোংদুনা চীংদগী অরোনবা লম্বীদা কূমথরকখি; অদুগা য়েংউ, দেবিদ অমসুং মহাক্কী মীশিংনা অবীগেলগা মায়োক্ননা কূমথরকখি, অদুগা মহাক্না মখোয়গা উন্নখি~।
\v 21 দেবিদনা হায়খি, <<তশেংনমক, অরেম্বদা নিপা অসিগী লমহাঙদা লৈরিবা পোৎ পূম্নমক ঐনা ঙাক-শেনখিবা মরম্না মহাক্কী অরৈবা পূম্নমক করি অমতা মাঙখিদে~। মহাক্না ঐঙোন্দা অফবগী মহুত্তা ফত্তবা হনখি~।
\v 22 করিগুম্বা ঐনা মহাক্কী লৈরিবা পূম্নমক্তগী নিপা অমতবু অয়ুক ফাওবা হিংনা থম্লবদি, ঈশ্বরনা দেবিদকী য়েক্নবশিংগী মথক্তা অসুম্না অমসুং মদুদগীসু হেন্না তৌবিসনু~।>>
\v 23 অবীগেলনা দেবিদপু উবদা, মহাক্না থুনমক লোলাদগী কূমথরগা দেবিদকী মাঙদা মকোক নোন্থদুনা উপ্রাক্না উপ্ত‌ুনা খুরুমজখি~।
\v 24 মহাক্না দেবিদকী মখোঙদা তুথজরগা হায়খি, <<ঐগী ইথক্তা, ঐগী ইবুংঙো, ঐগী ইথক্তা অয়োল অরান অসি তাসনু~। ঐনা নঙোন্দা হায়জরি, ননাই নুপীনা নহাক্কী নাকোংদা হায়জগে, ননাই নুপীগী ৱা তাবিয়ু~।
\v 25 ঐনা নঙোন্দা হায়জরি, ঐগী ইবুংঙোনা কান্নদ্রবা মী, হায়বদি নাবালবু শীংথাবিগনু, মরমদি মহাক্তি মহাক্কী মিংগা মান্নৈ; \f + \fr 25:25 \fk নাবাল: \ft অর্থদি <<অপঙবা~।>>\f*নাবালদি মহাক্কী মিংনি অমসুং মঙোন্দা অপঙবা লৈ~। অদুবু নহাক্না থারকপা ঐগী ইবুংঙোগী নহারোনশিং অদু ননাই নুপীনা উহৌদ্রে~।
\v 26 মরম অদুনা ঐগী ইবুংঙো, যেহোবানা হিংলিবগুম অমসুং নহাক্কী থৱায়না হিংলিবগুম্না, ঈ তাহন্নবা লাকপদগী অমসুং নশামক্কী নখূৎনা লমন খুমগদবদগী নহাকপু যেহোবানা থিংবিরবনিনা, হৌজিক্তি নহাক্কী য়েক্নবশিং অমসুং ঐগী ইবুংঙোদা ফত্তবা তৌনবা থিরিবা মখোয় অদু নাবালগুম্না ওইসনু~।
\v 27 অদুগা হৌজিক ননাই নুপীনা ঐগী ইবুংঙোদা পুরক্লিবা খূদোন অসি ঐগী ইবুংঙোগী তুং ইল্লিবা নহারোনশিং অসিদা পীজগে~।
\v 28 ঐনা নঙোন্দা হায়জরি, ননাই নুপীগী লঙজবা কোকপিয়ু~। মরমদি যেহোবানা শোয়দনমক ঐগী ইবুংঙোগী লেঙদ্রবা য়ূম অমা শেম্বিগনি, মরমদি ঐগী ইবুংঙোনা যেহোবাগী লানশিং শোক্নখি অমসুং নপুন্সি চুপ্পা নঙোন্দা ফত্তবা অমতা ফংলোই~।
\v 29 অদুম ওইনমক মী অমনা নহাকপু তান্ননবা অমসুং নহাক্কী থৱায় মাঙহন্নবা হৌগৎলবসু, ঐগী ইবুংঙোগী থৱায়দি নহাক্কী ঈশ্বর যেহোবাগা হিংবগী মপুন্দা পুনশিনগনি; অদুবু নহাক্কী য়েক্নবশিংগী পুন্সিদি মহাক্না নূঙহুন থৌরীগী ময়ায়দগী হুন্দোরকপগুম হুন্দোরক্কনি~।
\v 30 অদুগা যেহোবানা নহাক্কী মরমদা হায়খিবা অফবা পূম্নমক অদু মহাক্না ঐগী ইবুংঙোগীদমক তৌবিবা, অদুগা নহাকপু ইস্রায়েলগী মথক্তা লৈঙাকপা ওইহনবিবা মতমদা,
\v 31 নহাক্না মরম লৈতনা ঈ তাহনবগী অমসুং ঐগী ইবুংঙো নশামক্না লমন খুমবগীদমক অৱাবা নৎত্রগা থম্মোইদা লাঙতক্নবা মরম ঐগী ইবুংঙোগী লৈরোই~। অদুবু যেহোবানা ঐগী ইবুংঙোদা নিংথিনা তৌবিবা মতমদা ননাই নুপীবু নীংশিংবিয়ু~।>>
\p
\v 32 অদুগা দেবিদনা অবীগেলদা হায়খি, <<ঐবু উননবা ঙসি নহাকপু থারকপা ইস্রায়েলগী ঈশ্বর যেহোবাবু থাগৎপা ওইসনু~।
\v 33 নহাক্কী লৌশিং, ঈ তাহনগদবদগী ঙসি ঐবু খাম্বিবা অমসুং ঐগী ইখূৎমক্না ইশাগী লমন খুমগদবদগী খাম্বিবা নহাক য়াইফবা ওইসনু~।
\v 34 অদুম ওইনমক নহাকপু অমাঙবা থোকহনগদবদগী খাম্বিবা ইস্রায়েলগী ঈশ্বর যেহোবানা হিংলিবগুম্না, নহাক্না থুনমক ঐবু উনবা লাক্লমদ্রবদি, তশেংনমক নাবালগীদমক অয়ুক অঙনবদা নিপা অমতা লৈহৌরোইদবনি~।>>
\v 35 অদুদগী অবীগেলনা মঙোন্দা পুরকখিবশিং অদু দেবিদনা মহাক্কী খূত্তগী লৌরগা মঙোন্দা হায়খি, <<নহাক্কী য়ূমদা ঈঙথনা চৎচখ্রো~। য়েংউ, ঐনা নহাক্কী ৱাশিং তারে অমসুং ঐনা নহাক্কী হায়জবা য়াবিরে~।>>
\s1 নাবাল শিবা
\p
\v 36 অদুদগী অবীগেলনা নাবালগী মনাক্তা লাক্লে, অদুগা য়েংউ, মহাক্না মহাক্কী ময়ূমদা নিংথৌগী চাকখাঙবগুম্না চাক খাঙলম্মী~। অদুগা নাবালদি মথম্মোইদা য়াম্না হরাউনা লৈরম্মী, মরমদি মহাক য়ু য়াম্না ঙাওরম্মী; মরম অদুনা নোংঙান্দ্রিবা ফাওবা অবীগেলনা মঙোন্দা করি অমতা হায়খিদে~।
\v 37 অদুবু অয়ুক্তা অসুম্না থোকখি, নাবালনা য়ু ঙাওবা ফরবদা মহাক্কী নুপীনা মঙোন্দা হীরম পূম্নমক তমখি, মদুদা মহাক্কী নুংদা মথম্মোই শিখি অমসুং মহাক নূঙ অমগুম ওইখি~।
\v 38 অদুগা নুমিৎ তরানিমুক্কী তুংদা অসুম্না থোকখি, যেহোবানা নাবালবু য়ৈথুখি, মদুদা মহাক শিখি~।
\p
\v 39 অদুদগী নাবাল শিরে হায়বা দেবিদনা তারবদা মহাক্না হায়খি, <<নাবালগী খূত্তা মিংচৎ থীগদবদগী কন্থোকপিবা যেহোবাবু থাগৎপা ওইসনু অমসুং মহাক্কী মনাইবু ফত্তবদগী ঙাকপিরে~। মরমদি যেহোবানা নাবালগী ফত্তবা অদু মশামক্কী মথক্তা তাহনবিরে~।>> অদুদগী দেবিদনা অবীগেলগী মফমদা মহাকপু মহাক্কী নুপী ওইনবা ৱারী শানবা মী থাখি~।
\v 40 দেবিদকী মনাইশিংনা কার্মেলদা অবীগেলগী মনাক্তা লাক্লবদা, মখোয়না মঙোন্দা হায়খি, <<দেবিদনা মহাক্কী নুপী ওইনবা নহাকপু লৌনবগীদমক ঐখোয়বু থারকপনি~।>>
\v 41 মদুদা মহাক্না হৌগৎখি অমসুং মকোক নোন্থদুনা লৈপাক্তা মমায় উপ্রাক্না উপ্ত‌ুনা খুরুমজরগা হায়খি, <<য়েংউ, ননাই নুপীনা ঐগী ইবুংঙোগী মনাইশিংগী মখোঙ হাম্নবা মনাই নুপী অমা ওইহনবিয়ু~।>>
\v 42 অবীগেলনা থুনা হৌগত্তুনা লোলা অমদা তোংখি, অদুগা মহাক্কী মনাই নুপী মঙানা মতুং ইন্নখি~। অদুগা মহাক্না দেবিদকী পাউ পুবা মীশিংগী মতুং ইন্দুনা চৎখিদুনা মহাক্কী নুপী ওইখি~।
\v 43 দেবিদনা যিজ্রিয়েলগী অহীনোয়মসু লৌরম্মী, অদুগা মখোয় অনীমক মহাক্কী নুপী ওইখি~।
\v 44 অদুগা সোলনা মহাক্কী মচা নুপী, দেবিদকী নুপী মীকালবু গল্লীমদা লৈবা লায়িশকী মচা নিপা পালতীদা পীথোকখি~।
\c 26
\s1 দেবিদনা সোলদা অমুক্কা খূৎ থাদবা
\p
\v 1 অদুগা জীফতা লৈবশিংনা গিবিয়াদা সোলগী মনাক্তা লাক্তুনা হায়, <<যেশিমোনগী মমাঙদা লৈবা হকীলা চীংদা দেবিদ মশামক লোত্তুনা লৈবা নৎত্রা?>>
\v 2 অদুদগী সোলনা হৌগত্তুনা জীফকী লমহাঙদা দেবিদপু থিরুনবা ইস্রায়েলগী খন্দোক্লবা নিপা লীশীং অহুম মহাক্কা লোয়ননা জীফকী লমহাঙদা চত্থখি~।
\v 3 অদুগা সোলনা যেশিমোনগী মমাঙদা লৈবা হকীলা চীংগী লম্বী মনাক্তা লানশঙ শাখি~। অদুবু দেবিদনা লমহাঙদা লৈরম্মী~। সোলনা মহাক্কী মতুংদা লমহাঙদা লাকপা অদু দেবিদনা উরম্মী~।
\v 4 মরম অদুনা দেবিদনা লাঞ্জাবশিং থাদোকখি অমসুং সোল লাক্লে হায়বা তশেংনা খঙলম্মী~।
\p
\v 5 অদুদগী দেবিদনা হৌগত্তুনা সোলনা লানশঙ শাখিবা মফম অদুদা লাকখি~। অদুগা দেবিদনা সোল অমসুং মহাক্কী লান্মীশিংগী লাঞ্জিং পুরেন নেরগী মচা নিপা অবনেরনা হিপ্লিবা মফম অদু উখি~। সোলনা লানশঙ ময়ায়দা হিপ্লম্মী অমসুং মহাক্কী অকোয়বদা মীশিংনা লানশঙ শাদুনা লৈরম্মী~।
\v 6 অদুদগী দেবিদনা খুমদুনা হেৎকী মচা অহীমেলেক্তা অমসুং যোৱাবগী ময়াম্বা সেরূয়াগী মচা নিপা অবীশায়দা হায়, <<কনানা ঐগা লোয়ননা সোলগী মনাক্তা লানশঙদা চত্থগনি?>> অবীশায়না হায়খি, <<ঐ নহাক্কা চৎকনি~।>>
\v 7 মরম অদুনা দেবিদ অমসুং অবীশায়না অহিংদা মীশিং অদুগী মনাক্তা চৎখি; য়েংউ, সোলনা লানশঙ ময়ায়দা হিপ্ত‌ুনা লৈরম্মী অমসুং মহাক্কী তানা মহাক্কী মকোক মনাক্তা লৈপাক্তা য়ুংদুনা লৈরম্মী~। অদুবু অবনের অমসুং মীশিংনা মহাক্কী অকোয়বদা কোয়শিন্দুনা হিপ্লম্মী~।
\v 8 অদুদগী অবীশায়না দেবিদতা হায়খি, <<ঙসি ঈশ্বরনা নহাক্কী য়েক্নববু নহাক্কী খূত্তা পীবিরে~। মরম অদুনা হৌজিক ঐনা নঙোন্দা হায়জরি, ঐনা মহাকপু তা অসিনা অমুক্তং লৈমায়গা পান্ননা থিঞ্জগে; ঐনা মহাকপু অনীরক হন্না থিঞ্জরোই~।>>
\v 9 অদুগা দেবিদনা অবীশায়দা হায়খি, <<মহাকপু মাঙহনগনু, মরমদি যেহোবাগী অভিষেক তৌখ্রবা মহাক্কী মথক্তা খূৎ থারগা মরান লৈরোইদবা কনানো?>>
\v 10 দেবিদনা অমুক্কসু হায়খি, <<যেহোবানা হিংলিবগুম, যেহোবানা মহাকপু য়ৈথুগনি, নৎত্রগা মহাক্কী শিনবগী নুমিৎ লাক্কনি, নৎত্রগা মহাক্না লান্দা চত্তুনা শিগনি~।
\v 11 যেহোবাগী অভিষেক তৌখ্রবা মহাক্কী মথক্তা ঐনা খূৎ থাবা অসি যেহোবানা য়াবিদসনু~। অদুবু ঐনা নঙোন্দা হায়জরি, হৌজিক মহাক্কী মকোক ময়াদা লৈবা তা অমসুং ঈশিংগী খুজাই অদু লৌ, অদুগা ঐখোয় চৎলসি~।>>
\v 12 অদুদগী দেবিদনা সোলগী মকোক ময়াদা লৈরিবা তা অমসুং ঈশিং খুজাই অদু লৌখি, অদুগা মখোয় চত্থোকখি~। মদু মী কনা অমতনা উহৌদে, নৎত্রগা খঙহৌদে অমসুং কনা অমতা হৌগৎখিদে~। মরমদি যেহোবানা মখোয়বু তূমখুন হুন্না তূমহল্লম্বা মরম্না মখোয় পূম্নমক তূমদুনা লৈরম্মী~।
\p
\v 13 অদুদগী দেবিদনা অতোপ্পা নাকন্দা চৎখিদুনা লাপ্তক্না চীংদোন্দা লেপ্ত‌ুনা লৈরম্মী~। মখোয় অনীগী মরক্তা অমগা অমগা লাপ্না লৈনরম্মী~।
\v 14 অদুগা দেবিদনা মীশিংদা অমসুং নেরগী মচা নিপা অবনেরদা লাউরদুনা হায়, <<অবনের, নহাক খুম্লোইদ্রা?>> অদুদগী অবনেরনা খুমদুনা হায়খি, <<নিংথৌগী মফমদা লাউরিবা নহাক কনানো?>>
\v 15 দেবিদনা অবনেরদা হায়খি, <<নহাক নিপা নৎত্রা? ইস্রায়েলগী মনুংদা নহাক্কা মান্নবা কনা লৈবগে? মরম অদুনা নহাক্না নবুংঙো নিংথৌবু ঙাকখিদবা করিগীনো? মরমদি কনাগুম্বা অমনা নহাক্কী নবুংঙো নিংথৌবু মাঙহন্নবা লাকখি~।
\v 16 নহাক্না তৌখিবা অদু অফবা নত্তে~। যেহোবানা হিংলিবগুম্না নখোয় শিবা মতিক চাবনি, মরমদি যেহোবানা অভিষেক তৌখ্রবা নখোয়গী নবুংঙোবু নখোয়না ঙাকখিদ্রে~। হৌজিক য়েংউ, নিংথৌগী তা অমসুং মহাক্কী মকোক ময়াদা লৈবা ঈশিং খুজাই অদু কদায়দা লৈ?>>
\v 17 সোলনা দেবিদকী খোঞ্জেন খঙদুনা হায়খি, <<ঐগী ইচা নিপা দেবিদ, মসি নহাক্কী খোঞ্জেল্লা?>> মদুদা দেবিদনা হায়খি, <<ঐগী ইবুংঙো, হে ইনিংথৌ, মসি ঐগী খোঞ্জেন্নি~।>>
\v 18 মহাক্না হায়খি, <<করিগীদমক ঐগী ইবুংঙোনা মহাক্কী মনাইগী মতুংদা তান্নরিবনো? ঐনা করি তৌখ্রবগে? নৎত্রগা ঐগী খূত্তা করি ফত্তবা লৈবগে?
\v 19 মরম অদুনা হৌজিক ঐনা নঙোন্দা হায়জরি, ঐগী ইবুংঙো, ইনিংথৌনা মহাক্কী মনাইগী ৱা তাবিয়ু~। যেহোবানা নহাকপু ঐগী মায়োক্তা হৌহনবিবা ওইরবদি, মহাক্না কৎনপোৎ অমা লৌবিসনু~। অদুবু মীশিংনা মদু তৌবা ওইরবদি, মখোয় যেহোবাগী মাঙদা শিরাপ ফংসনু~। মরমদি ঙসি মখোয়না ঐবু যেহোবাগী ফংফম থোকপা অদুদা লৈবদগী তান্থোক্তুনা হায়, <চৎলু, অতোপ্পা লাইশিংবু থৌগল তৌ~।>
\v 20 মরম অদুনা হৌজিক, ঐগী ঈ যেহোবাগী মাঙদা মালেমদা তাদসনু~। মরমদি কনাগুম্বা অমনা চীংজাউশিংদা উরেম্বী উচেক অমবু থিবগুম্না, ইস্রায়েলগী নিংথৌনা হূইরি অমবু থিবা থোক্লক্লি~।
\s1 সোলনা মশাগী মরান য়াজবা
\p
\v 21 মতম অদুদা সোলনা হায়খি, ঐ পাপ তৌরে, ঐগী ইচা নিপা দেবিদ, হল্লকউ; মরমদি ঙসি ঐগী পুন্সি অসি নহাক্কী মিৎয়েংদা মমল য়াম্বা মরম্না ঐ নঙোন্দা অমুক হন্না মাঙনবা তৌররোই, য়েংউ, ঐনা অপঙবা থবক তৌখ্রে অমসুং শাথিনা লানখ্রে~।>>
\v 22 দেবিদনা খুমখি, <<য়েংউ, নিংথৌগী তা! নহারোনশিংগী মরক্তগী অমা সোমদা লাক্তুনা মসি লৌবিয়ু~।
\v 23 যেহোবানা মী খুদিংদা মাগী মাগী ধর্ম্মচেনবা অমসুং থাজবা য়াবগী মনা পীবিগনি; মরমদি ঙসি যেহোবানা নহাকপু ঐগী খূত্তা পীথোকখি, অদুবু যেহোবানা অভিষেক তৌখ্রবা মহাক্কী মথক্তা ঐনা খূৎ থাজখিদে~।
\v 24 অদুনা য়েংউ, ঙসি নহাক্কী পুন্সি অসি ঐগী মিৎয়েংদা মমল য়াম্বগুম্না, ঐগী পুন্সিসু যেহোবাগী মিৎয়েংদা মমল য়ামসনু অমসুং মহাক্না ঐবু অৱা অনা পূম্নমক্তগী কনবিসনু~।>>
\v 25 অদুদগী সোলনা দেবিদতা হায়খি, <<ঐগী ইচা নিপা দেবিদ, নহাক য়াইফবা ওইসনু~। নহাক্না অচৌবা থবক তৌগনি অমসুং শোয়দনা মায় পাক্কনি~। অদুদগী দেবিদনা মহাক্কী লম্বীদা চৎখি, অদুগা সোলনা মহাক্কী মফমদা হনখি~।
\c 27
\s1 দেবিদনা চঙজফম থিবা
\p
\v 1 দেবিদনা মহাক্কী থম্মোইনুংদা হায়খি, <<নোংমা ঐ সোলগী মখূত্তা মাঙগনি~। পলেষ্টী মীশিংগী লমদা ঐ থুনমক চেন্থোকহৌবদগী হেন্না ফবা ঐগীদমক লৈত্রে; অদুদগী সোলনা ইস্রায়েলগী লম পূম্নমক্তা ঐবু অমুক হন্না থিররোই~। অসুম্না ঐ মহাক্কী মখূত্তগী নান্থোক্কনি~।>>
\v 2 দেবিদনা হৌগৎলগা মহাক্কা লোয়নরম্বা মী চাতরুক্কা গাৎকী নিংথৌ মাওক্কী মচা নিপা অখীশকী মনাক্তা লান্থোকখি~।
\v 3 অদুগা দেবিদ অমসুং মহাক্কী মীশিংনা মাগী মাগী ইমুং মনুংগা গাত্তা অখীশকা লৈমিন্নখি~। অদুগা দেবিদসু মহাক্কী নুপী অনী, হায়বদি যিজ্রিয়েল নিঙোন অহীনোয়ম অমসুং নাবালগী নুপী ওইরম্বা কার্মেল নিঙোন অবীগেলগা লৈমিন্নখি~।
\v 4 অদুগা দেবিদ গাত্তা চেনখ্রে হায়বা সোলদা তমখি, মদুদা মহাক্না মহাকপু অমুক হন্না থিখিদ্রে~।
\p
\v 5 দেবিদনা অখীশ্তা হায়খি, <<হৌজিক ঐনা নহাক্কী মিৎয়েংদা থৌজান ফংজরবদি, লৈবাক অসিগী সহর অমদা ঐনা লৈজনবা মখোয়না ঐঙোন্দা মফম অমা পীবিসনু~। মরমদি নহাক্কী ননাইনা নিংথৌগী সহরদা নহাক্কা করিগী লৈগনি?>>
\v 6 অদুদগী অখীশনা নুমিৎ অদুদা মঙোন্দা সিক্লাগ পীবিখি~। মরম অদুনা ঙসি ফাওবদা সিক্লাগ অসি যিহূদাগী নিংথৌশিংগী ওইদুনা লৈরি~।
\v 7 অদুগা দেবিদনা পলেষ্টী মীশিংগী লৈবাক্তা লৈখিবা মতম অসি চহী অমগা থা মরিনি~।
\p
\v 8 দেবিদ অমসুং মহাক্কী মীশিংনা চৎখত্তুনা গেশূরদা লৈবা মীশিং অমসুং গেজেরদা লৈবা মীশিং অমসুং অমালেক মচাশিংগী মথক্তা লান্দাখি~। মরমদি মখোয় অসি মমাঙঙৈদগী হৌনা শূরদগীনা ইজিপ লৈবাক ফাওবদা খুন্দাদুনা লৈরকপা মীশিংনি~।
\v 9 অদুগা দেবিদনা লৈবাক অদুদা লান্দাখি অমসুং নিপাসু নুপীসু অমতা হিংনা থমখিদে~। মহাক্না য়াউশিং, শল্লাবশিং, লোলাশিং, উটশিং অমসুং ফিরোনশিং লৌদুনা হল্লকখি অমসুং অখীশকী মনাক্তা লাকখি~।
\v 10 অখীশনা হায়খি, <<ঙসি নখোয়না কদায়দা লান্দারুবগে?>> অদুদগী দেবিদনা হায়খি, <<যিহূদাগী নেগেবকী মায়োক্তা, যেরহমেয়েলগী মচাশিংগী নেগেবকী মায়োক্তা অমসুং কেনীগী মীশিংগী নেগেবকী মায়োক্তা লান্দাখি~।>>
\v 11 কনা অমতনা গাত্তা পাউ পুরক্তনবা মহাক্না নিপাসু নুপীসু অমতা হিংনা খাকখিদে~। মরমদি মহাক্না খনখি, << <দেবিদনা অসুম্না তৌখি> হায়না মখোয়না ঐখোয়গী মরমদা তমখিনি~।>> মহাক্না পলেষ্টী মীশিংগী লৈবাক্তা লৈরিবা মখৈ, মহাক্না অসুম্না তৌখি~।
\v 12 অদুগা অখীশনা দেবিদপু থাজদুনা হায়, <<মহাক্না মহাক্কী মী ইস্রায়েলগী মফমদা তুক্কচনিংঙাই ওইবা মীশক ওইহঞ্জরে; মরম অদুনা মহাক মতম পূম্নমক্তা ঐগী ইনাই ওইগনি~।>>
\c 28
\s1 সোলনা কিথুম পুবীদা হংবা
\p
\v 1 মতম অদুদা অসুম্না থোকখি, পলেষ্টী মীশিংনা ইস্রায়েলগা লান শোক্ননবা লানগীদমক মখোয়গী লান্মীশিং পূনশিনখি~। অখীশনা দেবিদতা হায়খি, <<নহাক অমসুং নহাক্কী মীশিংনা ঐগা লান্দা চৎকনি হায়বা নহাক তশেংনা খঙউ,>>
\v 2 দেবিদনা অখীশ্তা হায়খি, <<নহাক্কী ননাইনা করি তৌবা ঙম্মী হায়বা নহাক্না তশেংনা খঙগনি~।>> অখীশনা দেবিদতা হায়খি, <<মরম অদুনা ঐনা নহাকপু মতম পূম্নমক্তা ঐগী পুন্সিবু ঙাক-শেনবা মী ওইহল্লগনি~।>>
\p
\v 3 সমূয়েল শিরে, অদুগা ইস্রায়েলনা মহাক্কীদমক তেংথাখি অমসুং মহাকপু রামাদা, মশামক্কী সহরদা ফুমখি~। অদুগা সোলনা কিথুম পুবশিং অমসুং লাইৱা তীনৱা শান্নবশিং লৈবাক অদুদগী তান্থোকখি~।
\v 4 পলেষ্টী মীশিংনা মখোয় পূন্না খোমজিল্লগা লাক্তুনা শূনেমদা লানশঙ শাখি~। সোলনা ইস্রায়েল পূম্নমক খোমজিল্লগা মখোয়না গিলবোয়াদা লানশঙ শাখি~।
\v 5 অদুগা সোলনা পলেষ্টী মীশিংগী লান্মী উবদা কিরম্মী অমসুং মহাক্কী থম্মোইদা শাথিনা কিবা ফাওখি~।
\v 6 সোলনা যেহোবাদা হংজবদা যেহোবানা মঙশিং, \f + \fr 28:6 \fk ঊরীম: \ft অর্থদি <<মঙান>> নৎত্রগা <<ফোংদোকপিবা,>> ঈশ্বরগী অনীংবা হংবদা শিজিন্নবা পোৎশক অমনি~।\f*ঊরীম অমসুং ৱা তাকথোকপা মীশিংগী মপান্নসু মঙোন্দা করি অমতা খুম্বিখিদে~।
\p
\v 7 অদুদগী সোলনা মহাক্কী মনাইশিংদা হায়খি, <<কিথুম পুবী নুপী অমা ঐগীদমক থিয়ু~। অদুগা ঐনা মহাক্কী মনাক্তা চৎলগা মঙোন্দা হংগে~।>> অদুগা মহাক্কী মনাইশিংনা মঙোন্দা হায়খি, <<য়েংউ, এন দোরদা কিথুম পুবী নুপী অমা লৈ~।>>
\v 8 সোলনা মশক লোত্তুনা অতোপ্পা ফিরোন শেৎখি~। অদুগা মহাক্না অতোপ্পা নিপা অনীগা চৎখি~। অদুগা মখোয়না নুপী অদুগী মনাক্তা অহিংদা লাকখি~। অদুগা মহাক্না হায়খি, <<ঐনা নঙোন্দা হায়জরি, কিথুম পুবগী মপান্না ঐঙোন্দা লাইবাউ হায়বিয়ু অমসুং ঐনা নঙোন্দা মমিং হায়বা মী অদু ঐঙোন্দা পুবিরকউ~।>>
\v 9 নুপী অদুনা মঙোন্দা হায়খি, <<য়েংউ, সোলনা কিথুম পুবশিং লাইৱা তীনৱা শান্নবশিং, লৈবাক অদুদগী মাঙহনখিবা অদু নহাক্না খঙই~। মরম অদুনা ঐ শিনবা নহাক্না ঐগী পুন্সিবু লাং থাক্লিবা করিগীনো?>>
\v 10 সোলনা যেহোবা পন্দুনা মঙোন্দা ৱাশক্তুনা হায়, <<যেহোবানা হিংলিবগুম্না, হীরম অসিগীদমক নঙোন্দা অয়োল অরান তারোই~।>>
\v 11 অদুদগী নুপী অদুনা হায়খি, <<ঐনা নহাক্কী ননাক্তা কনাবু পুখৎলক্কনি?>> মদুদা মহাক্না হায়খি, <<ঐগী নাক্তা সমূয়েল পুরকউ~।>>
\v 12 নুপী অদুনা সমূয়েল উবদা খোঞ্জেন হৌনা কপখি~। অদুগা নুপী অদুনা সোলদা হায়, <<নহাক্না ঐঙোন্দা করিগী মীনম্লিবনো? মরমদি নহাক সোলনি~।>>
\v 13 অদুগা নিংথৌনা মঙোন্দা হায়খি, <<কিগনু~। নহাক্না করি উবগে?>> নুপী অদুনা সোলদা হায়খি, <<মালেমগী মনুংদগী ঐনা থৱায় অমা কাখৎলকপা উরম্মী~।>>
\v 14 মহাক্না মঙোন্দা হায়খি, <<মহাক্কী মওং অদু করম তৌই?>> নুপী অদুনা হায়খি, <<অহন ওইরবা নিপা অমা কাখৎলকই~। মহাক অচোনবা ফিরোন অমনা কূপশিল্লি~।>> অদুগা মদু সমূয়েলনি হায়বা সোলনা খঙখি, মহাক্না লৈপাক্তা মমায় উপ্রাক্না উপ্ত‌ুনা মশামক নোন্থজখি~।
\p
\v 15 সমূয়েলনা সোলদা হায়খি, <<নহাক্না ঐবু কৌখত্তুনা য়েৎলিবা করিগীনো?>> মদুদা সোলনা খুমখি, <<ঐ য়াম্না ৱারে; মরমদি পলেষ্টী মীশিংনা ঐগী ইথক্তা লান্দারক্লি, অদুগা ঐঙোন্দগী ঈশ্বর চত্থোকখ্রে, ৱা তাকথোকপা মীশিংগী মপান্নসু মঙশিংগী মপান্নসু ঐঙোন্দা পাউখুম পীবিদ্রে~। মরম অদুনা ঐনা করি তৌগদগে হায়বা নহাক্না ঐঙোন্দা খঙহন্নবা ঐনা নহাকপু কৌবনি~।>>
\v 16 অদুদগী সমূয়েলনা হায়খি, <<যেহোবা নঙোন্দগী চত্থোকখ্রে অমসুং নহাক্কী য়েক্নবা ওইরে হায়বা খঙনা ঐঙোন্দা হংলিবা করিগীনো?
\v 17 যেহোবানা মশামক্কীদমক ঐগী মপান্না হায়খিবা অদুগী মতুং ইন্না মহাক্না নঙোন্দা তৌবিরে~। যেহোবানা নহাক্কী খূত্তগী নিংথৌ লৈবাক শেত্তোক্তুনা নহাক্কী য়ূম্লোন্নবা, দেবিদতা পীখ্রে~।
\v 18 মরমদি নহাক্না যেহোবাগী ৱা ইনখিদে অমসুং অমালেক্কী মথক্তা মহাক্কী মৈ হৌনা শাউবা অদু ফোংদোকখিদে, মরম অদুনা ঙসি যেহোবানা নঙোন্দা থবকশিং অসি তৌখ্রবনি~।
\v 19 অদুগীসু মথক্তা যেহোবানা নহাক্কা লোয়ননা ইস্রায়েলবু পলেষ্টী মীশিংগী মখূত্তা পীথোক্কনি~। অদুগা হয়েং, নহাক অমসুং নহাক্কী নচাশিং ঐগা লৈমিন্নগনি~। যেহোবানা ইস্রায়েলগী লান্মীবু পলেষ্টী মীশিংগী মখূত্তা পীথোক্কনি~।>>
\v 20 অদুদগী সোলনা খূদক্তা লৈপাক্তা উপ্রাক্না উপ্ত‌ুনা চপ তিংনা লৈখি অমসুং সমূয়েলগী ৱা মতুং ইন্না য়াম্না কিরম্মী~। মঙোন্দা পাঙ্গল লৈরমদে, মরমদি মহাক্না অহিং নুংথিল চুপ্পা তল অমতা চাখিদে~।
\p
\v 21 নুপী অদুনা সোলগী মনাক্তা লাকপদা সোলনা য়াম্না কিরে হায়বা উখি, অদুগা মঙোন্দা হায়খি, <<য়েংউ, নহাক্কী ননাই নুপীনা ইখূত্তা থৱায় হাপ্ত‌ুনা নহাক্কী ৱা ইল্লে, অদুগা নহাক্না ঐঙোন্দা তৌনবা হায়খিবা নহাক্কী ৱাশিং অদু তাজখি~।
\v 22 মরম অদুনা হৌজিক, ঐনা নঙোন্দা হায়জরি, নহাক্নসু ননাই নুপীগী ৱা তাবিয়ু~। ঐনা নহাক্কী মাঙদা তল মচেৎ অমা থমজগে~। নহাক্না নহাক্কী লম্বীদা চৎপদা, নহাক্কী পাঙ্গল লৈনবা মদু চাবিয়ু~।>>
\v 23 অদুবু সোলনা য়াদদুনা হায়খি, <<ঐ চারোই~।>> অদুবু মহাক্কী মনাইশিংনা নুপী অদুগা লোয়ননা মঙোন্দা তকশিনখি; মদুদা মহাক্না মখোয়গী ৱা তাবিখি~। অদুগা মহাক্না লৈপাক্তগী হৌগৎলগা ফমুংদা ফমখি~।
\v 24 নুপী অদুগী নোয়হল্লবা শন্নাউ অমা ময়ূমদা লৈরম্মী~। মহাক্না মদু থুনমক হাৎখি, অদুগা মহাক্না য়াম খরা লৌদুনা তোৎলগা হামৈ য়াওদবা তল মদুনা হৌখি~।
\v 25 অদুদগী মহাক্না মদু সোল অমসুং মনাইশিংগী মমাঙদা পুরকখি, অদুগা মখোয়না চাখি~। অদুদগী মখোয়না হৌগৎলগা অহিং অদুদা চত্থোকখি~।
\c 29
\s1 লান্দা দেবিদ য়াওহন্দবা
\p
\v 1 পলেষ্টী মীশিংনা মখোয়গী লান্মী পূম্নমক অফেক্তা পূনশিনখি, অদুগা ইস্রায়েল মচাশিংনা যিজ্রিয়েলদা লৈবা ঈফুৎ অমগী মনাক্তা লানশঙ শাখি~।
\v 2 পলেষ্টী মীশিংগী লৈঙাকপশিংনা চামা চামা অমসুং লীশীং লীশীংনা খূজিং ওইনা চৎখি, অদুবু দেবিদ অমসুং মহাক্কী মীশিংনা অখীশকা লোয়ননা মনীংলোমদা চৎখি~।
\v 3 অদুদগী পলেষ্টী মীশিংগী লাঞ্জিংবশিংনা হায়খি, <<হিব্রু মচাশিং অসি মফম অসিদা করি তৌরিবনো?>> অখীশনা পলেষ্টী মীশিংগী লাঞ্জিংবশিংদা হায়খি, <<মহাক অসি নুমিৎ কয়া অমসুং চহী কয়া ঐগা লোয়নদুনা লৈরক্লিবা ইস্রায়েলগী নিংথৌ সোলগী মনাই দেবিদ নৎত্রা? মহাক্না ঐঙোন্দা চঙজবা নুমিৎ অদুদগী ঙসি ফাওবদা ঐনা মঙোন্দা মরান অমতা ফংদ্রি~।>>
\v 4 মদুদা পলেষ্টী মীশিংগী লাঞ্জিংবশিংনা মহাক্কী মথক্তা মৈ হৌনা শাউরম্মী; অদুগা পলেষ্টী মীশিংগী লাঞ্জিংবশিংনা মঙোন্দা হায়খি, <<নহাক্না মহাক্কীদমক খন্দোকখ্রবা মফম অদুদা মহাক্না হন্ননবা নহাক্না নিপা অসি থাখ্রো~। লান্দা মহাক ঐখোয়গী য়েক্নবা ওইরক্তনবা মহাক ঐখোয়গা লোয়ননা লান্দা চত্তসনু; মরমদি মহাক্না মহাক্কী মপুগা করিনা তাইশিন্নগনি? মীগী কোকশিং অসিগা নৎত্রা?
\v 5 মখোয়না জগোই শাদুনা ঈশৈ শকখিবা অদু দেবিদ অসিগী মরমদা নৎত্রা?
\q1 <হাৎলে সোলনা মহাক্কী লীশীং লীশীং,
\q1 অদুগা দেবিদনা মহাক্কী লীশীং তরা তরা>~।>>
\p
\v 6 অদুদগী অখীশনা দেবিদ কৌদুনা মঙোন্দা হায়খি, <<যেহোবানা হিংলিবগুম্না নহাক পূকচেন তিংলক্লি অমসুং লান্মীশিংগী মরক্তা নহাক্না ঐগা চত্থোক চৎশিন তৌবা অসি ঐগী মিৎয়েংদা ফৈ~। মরমদি নহাক্না ঐগী নাক্তা লাকপা নুমিৎ অদুদগী ঙসি ফাওবদা ঐনা নঙোন্দা ফত্তবা অমতা ফংদ্রি~। অদুম ওইনমক মপুশিংনা নহাকপুদি পামদে~।
\v 7 মরম অদুনা নহাক্না পলেষ্টী মীশিংগী মপুশিংদা নুঙাইতবা ওইদনবা হন্দুনা ঈঙথনা চৎখ্রো~।>>
\p
\v 8 অদুগা দেবিদনা অখীশ্তা হায়খি, <<ঐনা করি তৌখ্রবগে? ঐগী ইবুংঙো নিংথৌগী য়েক্নবশিংগা লান শোক্নবা ঐনা চত্তনবগী মরম ঐনা ঙসি ফাওবা নহাক্কা লৈমিন্নরক্লিবা অসিদা ননাইদা নহাক্না করি ইরান ফংলবগে?>>
\v 9 অদুগা অখীশনা দেবিদতা পাউখুম পীখি, <<নহাক ঐগী মিৎয়েংদা ঈশ্বরগী দূত অমগুম্না ফৈ হায়বা ঐ খঙই; অদুম ওইনমক পলেষ্টী মীশিংগী লাঞ্জিংবশিংনা হায়খি, <মহাক ঐখোয়গা লান শোক্নবা চৎখৎলোইদবনি~।>
\v 10 মরম অদুনা নহাক্কা লাকমিন্নরিবা নহাক্কী মপুগী মনাইশিংগা অয়ুক ঙন্না হৌগৎলু~। নখোয়না অয়ুক ঙন্না হৌগৎলগা অমসুং নোং ঙান্থোরকপগা চৎলু~।>>
\v 11 অসুম তৌদুনা দেবিদ অমসুং মহাক্কী মীশিংনা পলেষ্টী মীশিংগী লৈবাক্তা হন্নবা অমসুং অয়ুক্তা চৎনবা ঙন্না হৌগৎখি~। অদুগা পলেষ্টী মীশিংনা যিজ্রিয়েলদা চৎখৎখি~।
\c 30
\s1 দেবিদনা নুপী অঙাংশিং কনবা
\p
\v 1 দেবিদ অমসুং মহাক্কী মীশিংনা হুম্নিশুবা নুমিত্তা সিক্লাগতা থুংবদা, অমালেক মচাশিংনা নেগেব অমসুং সিক্লাগতা লান্দারম্লে, অদুগা সিক্লাগ মাঙহন্দুনা মৈ থাদোক্লম্লে~।
\v 2 অদুগা মদুদা লৈরম্বা নুপীশিংবু লানফা ওইনা পুখি; মখোয়না অচৌবা অমসুং মচা অমতা হাৎখিদে, অদুবু মখোয়বু পুরগা মখোয়গী লম্বীদা চৎখি~।
\p
\v 3 অসুম তৌনা দেবিদ অমসুং মহাক্কী মীশিংনা সহর অদুদা লাকপদা, য়েংউ, মদু মৈনা চাক্লম্লে; মখোয়গী নুপীশিং, মখোয়গী মচা নিপাশিং অমসুং মখোয়গী মচা নুপীশিং লানফা ওইনা পুরমখ্রে~।
\v 4 অদুদগী দেবিদ অমসুং মহাক্কা লোয়নবা মীশিংনা কপ্নবগী পাঙ্গল লৈরক্ত্রবা ফাওবা মখোয়না খোঞ্জেন হৌনা কপখি~।
\v 5 অদুগা দেবিদকী নুপী অনী যিজ্রিয়েল নিঙোন অহীনোয়ম অমসুং কার্মেলদা লৈবা নাবালগী নুপী ওইরম্বা অবীগেল লানফা ওইনা পুখ্রে~।
\v 6 মদুদা দেবিদ য়াম্না পূক্নীং ৱাখি; মরমদি মী পূম্নমক্কী থৱায় মাগী মাগী মচা নিপা অমসুং মচা নুপীশিংগীদমক য়াম্না ৱাবা মরম্না মীশিংনা মহাকপু নূঙনা থানবা ঙাঙনখি~। অদুবু দেবিদনা মহাক্কী ঈশ্বর যেহোবাদা মশাবু থৌগৎহনখি~।
\v 7 অদুগা দেবিদনা অহীমেলেক্কী মচা নিপা পুরোহিৎ অবিয়াথারদা হায়খি, <<ঐনা নঙোন্দা হায়জরি, ঐগী নাক্তা এফোদ অদু পুরকউ~।>> অবিয়াথারনা এফোদ অদু দেবিদতা পুরকখি~।
\v 8 দেবিদনা যেহোবাদা হংজখি, <<লান্মী কাঙবু অসিগী তুংদা ঐ তান্নসিরা? ঐনা মখোয়বু তান্নবা ফংগদ্রা?>> মহাক্না মঙোন্দা খুমখি, <<তান্নৌ, মরমদি নহাক্না মখোয়বু শোয়দনা ফংগনি অমসুং পূম্নমক অমুক হন্না শোয়দনা ফংগনি~।>>
\v 9 মরম অদুনা দেবিদ, মহাক অমসুং মহাক্কা লোয়নবা মী চাতরুক্না চৎখি, অদুগা মখোয় খরবু থনম্বা মফম বেসোর ঈশিং খোংদা লাকখি~।
\v 10 অদুবু দেবিদ অমসুং মহাক্কা লোয়ননা মী চামরিনা মখোয়বু তান্নখি~। অদুগা মখোয় মী চনীনা য়াম্না চোকথরদুনা বেসোর ঈশিং খোং লান্থোকপা ঙমদদুনা লৈহৌরে~।
\p
\v 11 মখোয়না ইজিপ মচা অমা লৌবুক্তা ফংলে, মহাকপু দেবিদকী মনাক্তা পুরক্তুনা মঙোন্দা চানবা তল পীখি~। অদুগা মহাক্না চাখি অমসুং মখোয়না মহাকপু ঈশিং পীথকখি~।
\v 12 মখোয়না মঙোন্দা হৈয়িৎকী তল মচেৎ অমা অমসুং কিসমিস চরোং অনী পীখি~। মহাক্না মদু চারবদা মপাঙ্গল অমুক কনখৎলকখি; মরমদি মহাক্না অহিং নুংথিল নুমিৎ হুম্নি তলসু চাখিদে ঈশিংসু থকখিদে~।
\v 13 দেবিদনা মঙোন্দা হায়খি, <<নহাক কনাগী মীনো? নহাক মফম কদায়দগী লাকপনো?>> মদুদা মহাক্না হায়খি, <<ঐ অমালেক মচা অমগী মনাইনি, ইজিপকী নহা অমনি; নুমিৎ হুম্নিগী মমাঙদা ঐ নাখিবা মরম্না ঐগী মপুনা ঐবু হুন্দোকপিরম্লে~।
\v 14 ঐখোয়না কেরেৎ কাঙবুগী নেগেবতা, যিহূদাগী ঙমখৈগী মনুং চনবা লমদা অমসুং কালেবকী নেগেবতা লান্দাখি; অদুগা ঐখোয়না সিক্লাগ মৈ থাদোকখি~।>>
\v 15 দেবিদনা মঙোন্দা হায়খি, <<মদুগী কাঙবু অদুগী মনাক্তা নহাক্না ঐবু পুবা ঙমগদ্রা?>> মদুদা মহাক্না হায়খি, <<নহাক্না ঐবু হাৎলোই অমসুং ঐগী মপুগী মখূত্তা শিন্নরোই হায়না ঈশ্বর পন্দুনা ৱাশকউ, অদু ওইরবদি ঐনা কাঙবু অদুগী মনাক্তা নহাকপু পুগনি~।>>
\p
\v 16 নহা অদুনা দেবিদপু পুথরক্লবদা য়েংউ, মখোয়না পলেষ্টী মীশিংগী লৈবাক্তগী অমসুং যিহূদাগী লৈবাক্তগী লান্দগী মুল্লকপা পোৎচৈ ময়াম অদুগী মরম্না মখোয়না চার-থক্লদুনা জগোই শাদুনা লম অপূম্বদা ইচাই চাইথোক্নদুনা লৈরম্মী~।
\v 17 দেবিদনা মম্লি মম্লি তৌরকপদগী মথংগী নুমিৎকী নুমিদাংৱাই ফাওবা মখোয়বু হাৎখি~। মখোয়গী মরক্তগী উট তোংদুনা চেনখিবা নহারোন চামরিখক নত্তনা নিপা অমা ফাওবা নান্থোকখিদে~।
\v 18 দেবিদনা অমালেক মচাশিংনা পুখিবা পূম্নমক অমুক হন্না ফংখি, অদুগা দেবিদনা মহাক্কী নুপী অনীসু কনখি~।
\v 19 মখোয়না মখোয়দগী লৌখিবা অচৌবা অমসুং অপিকপা, মচা নিপা অমসুং মচা নুপীশিং, পুখিবা পোৎ অমতা মখোয়দা ৱাৎপা লৈরমদে; দেবিদনা পূম্নমক অমুক হন্না ফংখি~।
\v 20 দেবিদনা হামেং য়াউ শঙ্গুশিং অমসুং শা শনশিং পূম্নমক অদু লৌখি, অদুগা অতোপ্পা শা শনগী মমাঙদা মীশিংনা মদু হোইদুনা <<মসি দেবিদনা লান্দগী মুল্লকপনি>> হায়দুনা চৎখি~।
\s1 দেবিদনা মুল্লকপা পোৎশিং য়েনবা
\p
\v 21 অদুগা চোকথবদগী বেসোরগী ঈরম ময়াদা লৈহৌবা দেবিদকী মতুং ইনবা ঙমখিদবা মী চনী অদুগী মনাক্তা দেবিদনা লাকখি~। মখোয়না দেবিদপু অমসুং মহাক্কা লোয়নবা নিপাশিং অদুবু উনবা থোক্লকখি~। দেবিদনা মীশিং অদুগী মনাক্তা চঙশিল্লক্লগা মহাক্না মখোয়গী ফিবম হংখি~।
\v 22 অদুবু দেবিদকী মতুং ইল্লুবা মীশিংগী মরক্তগী ফত্তবা অমসুং কান্নদ্রবা মীশিং অদুনা হায়খি, <<মী খুদিংনা মাগী মাগী নুপী অমসুং মচাশিং পুদুনা চৎপা য়াবা নত্তনা, মখোয়না ঐখোয়গা চৎমিন্নদবা মরম্না, ঐখোয়না অমুক হন্না লান্দগী মুল্লকপা পোৎচৈশিং অদু মখোয়দা পীরোই~।>>
\v 23 অদুদগী দেবিদনা হায়খি, <<ইচীন ইনাউশা, যেহোবানা ঐখোয়দা পীবিখ্রবা অসি নখোয়না অদুম্না তৌগনু, মহাক্না ঐখোয়বু ঙাকপি শেনবিখি অমসুং ঐখোয়গী মায়োক্তা লাকখিবা কাঙবু অদু ঐখোয়গী খূত্তা পীবিখি~।
\v 24 হীরম অসিদা কনানা নহাক্কী ৱা তাবিগনি? লান্দা চৎপা মহাক্না শরূক ফংবগুম্না, পোৎচৈগী মনাক্তা লৈহৌবা মহাক্নসু চপ মান্ননা শরূক ফংগনি, মখোয়না চপ মান্ননা য়েন্নগনি~।>>
\v 25 নুমিৎ অদুদগী হৌদুনা ঙসি ফাওবা মহাক্না মদু ইস্রায়েলগীদমক পথাপ অমসুং ৱায়েন ওইনা শেমখি~।
\p
\v 26 দেবিদনা সিক্লাগতা লাকপদা মহাক্না লান্দগী মুল্লকপা পোৎশিংদগী খরা যিহূদাগী অহল্লমনশিংদা, হায়বদি মহাক্কী মরূপশিংদা থাখিদুনা হায়রকই, <<য়েংউ, যেহোবাগী য়েক্নবশিংদগী লান্দগী মুল্লকপা পোৎশিংদগী পুরকপা নখোয়গী খূদোন্নি:>>
\v 27 বেথেলদা লৈবশিংদা অমসুং নেগেবকী রামোত্তা লৈবশিংদা অমসুং যাত্তীরদা লৈবশিংদা,
\v 28 অরোয়েরদা লৈবশিংদা, সিফমোত্তা লৈবশিংদা অমসুং এষ্টেমোয়াদা লৈবশিংদা,
\v 29 রাকালদা লৈবশিংদা, যেরহমেয়েলগী মচাশিংগী সহরশিংদা লৈবশিংদা অমসুং কেনীগী মীশিংগী সহরশিংদা লৈবশিংদা,
\v 30 হোর্মাদা লৈবশিংদা, বোরাশন্দা লৈবশিংদা অমসুং অথাক্তা লৈবশিংদা,
\v 31 হেব্রোন্দা লৈবশিংদা অমসুং দেবিদ মশানা অমসুং মহাক্কী মীশিংনা কোয়চৎ চৎলম্বা মফম পূম্নমক্তা খূদোন থাখি~।
\c 31
\s1 সোল অমসুং যোনাথান শিবা
\r ২সমূ 1:4-12; ১ইতি 10:1-14
\p
\v 1 পলেষ্টী মীশিংনা ইস্রায়েলগা লান শোক্নরম্মী; অদুগা ইস্রায়েলগী নিপাশিংনা পলেষ্টী মীশিংগী মাঙদগী চেনখি অমসুং গিলবোয়া চীংদা থাঙনা য়ান্দুনা হাৎখি~।
\v 2 অদুগা পলেষ্টী মীশিংনা সোল অমসুং মহাক্কী মচা নিপাশিংবু কন্না তান্নখি~। পলেষ্টী মীশিংনা সোলগী মচা নিপা যোনাথান, অবীনাদাব অমসুং মালকী শূয়া হাৎখি~।
\v 3 অদুগা সোলগী মায়োক্তা লান অদু কনশিল্লকখি~। তেন কাপ্পশিংনা মহাকপু কাপখি অমসুং তেন কাপ্পশিংনা মহাকপু শাথিনা শোকহনখি~।
\v 4 অদুদগী সোলনা মহাক্কী লানগী খূৎলাই পুবা অদুদা হায়খি, <<নহাক্কী থাঙশাং শত্তোক্তুনা ঐবু ফাওনবা থিল্লু, নৎত্রবদি ঊন কক্তবশিং অসিনা লাক্তুনা ঐবু ফাওনবা থিন্দুনা থীনা তৌরগনি~।>> অদুবু মহাক্কী লানগী খূৎলাই পুবা অদুনা য়ারমদে, মরমদি মহাক য়াম্না কিরম্মী~। মরম অদুনা সোলনা থাঙশাং অমা লৌদুনা মদুদা চোংশিঞ্জখি~।
\v 5 মহাক্কী লানগী খূৎলাই পুবা অদুনা সোল শিরে হায়বা উরবদা, মহাকসু মতৌ অদুগুম্না মহাক্কী থাঙশাংদা চোংশিঞ্জদুনা মহাক্কা শিমিন্নখি~।
\v 6 অসুম্না সোল, মহাক্কী মচা নিপা অহুম, মহাক্কী লানগী খূৎলাই পুবা নিপা অমসুং মহাক্কী মী পূম্নমক নুমিৎ অদুমক্তদা পূন্না শিখি~।
\p
\v 7 অদুগা তম্পাক অদুগী অতোপ্পা নাকন্দা লৈবা অমসুং যোর্দান তুরেনগী ৱাংমদা লৈবা ইস্রায়েলগী মীশিং অদুনা ইস্রায়েলগী নিপাশিং চেনখ্রে, সোল অমসুং মহাক্কী মচা নিপাশিং শিখ্রে হায়বা উরবদা, মখোয়না সহরশিং থাদোক্তুনা চেনখি; অদুদগী পলেষ্টী মীশিংনা লাক্লগা সহরশিং অদুদা লৈখি~।
\v 8 মথংগী নুমিত্তা অসুম্না থোকখি, পলেষ্টী মীশিংনা অশিবশিংগী মপোৎ মচৈ লৌথোক্নবা লাকপদা, মখোয়না সোল অমসুং মহাক্কী মচা নিপা অহুম গিলবোয়া চীংদা তাদুনা লৈরম্বা থেংনখি~।
\v 9 মখোয়না সোলগী মঙক ককথৎখি অমসুং মহাক্কী লানগী খূৎলাই লৌথোকখি~। অদুগা মখোয়না মখোয়গী লাই মূর্ত্তিশিংগী শঙদা অমসুং মীশিংগী মরক্তা অফবা পাউ লাউথোক্নবা পলেষ্টী মীশিংগী লম শীন্থুংনা পাউ পুবা মীশিং থাখি~।
\v 10 মখোয়না মহাক্কী লানগী খূৎলাই অদু \f + \fr 31:10 \fk আষ্টরোৎ: \ft কনান মচাশিংগী লাইরেম্বী~।\f*আষ্টরোৎকী শঙদা থমখি, অদুগা মখোয়না মহাক্কী হকচাং অদু বেৎ শানগী ফক্লাংদা য়ানখি~।
\p
\v 11 অদুগা পলেষ্টী মীশিংনা সোলদা তৌখিবা অদু যাবেশ গিলিয়দতা লৈবশিংনা তারবদা,
\v 12 মথৌনা ফবা নিপা পূম্নমক্না হৌগত্তুনা অহিং চুপ্পা চৎখি, অদুগা সোলগী হকচাং অমসুং মহাক্কী মচা নিপাশিংগী হকচাংশিং অদু বেৎ শানগী ফক্লাংদগী লৌথোক্লগা যাবেশ্তা লাক্তুনা মখোয়বু মফম অদুদা মৈ থাখি~।
\v 13 অদুগা মখোয়না মখোয়গী শরূশিং লৌথোক্তুনা যাবেশ্তা উ অমগী মখাদা ফুমখি অমসুং নুমিৎ তরেৎনি চরা হেনখি~।
