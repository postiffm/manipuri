\id ACT
\h পাখোনচৎপশিংগী থবক
\toc3 পাখো
\toc2 পাখোনচৎপশিংগী থবক
\toc1 পাখোনচৎপশিংগী থবক
\mt1 পাখোনচৎপশিংগী থবক
\ili অইবা: লূক
\ili কনাদা ইবা: যিহূদি নত্তবা থাজবশিং
\ili ইবগী চহী: খৃষ্টাব্দ 61
\ip পাখোনচৎপশিংগী থবক্কী লাইরিক অসি শীংলুপ নৌনা হৌরকপগী ইতিহাসনি, অদুগা শীংলুপ্না অফবা ৱাপাউ শন্দোকপগী থবকসু উৎলি~। ডাক্তর লূক্না মহাক্কী অহানবা লাইরিক, হায়বদি লূক্না ইবা অফবা ৱাপাউগী মখা চত্থরকপা ওইনা, অমদি থিওফিলসপু থাজবদা চেৎহন্নবা লাইরিক অসি মঙোন্দা ইবনি~। মসি খৃষ্টাব্দ 58 দগী 63 গী মরক্তা ইরম্বা য়াই, অদুবু ইরিবা থৌদোকশিং অসি খৃষ্টাব্দ 29 দগী 60 গী মরক্তা থোকখি~। লাইরিক অসি অসুম্না খাইদোকপা য়াই: পন্দুপ 1 দগী 5 দা পিতরগী মরম; পন্দুপ 6 অমসুং 7 তা স্তিফানগী মরম; পন্দুপ 8 দগী 12 দা মরু ওইনা বর্নবাস, ফিলিপ অমসুং তার্সস্কী সোলগী মরম; অদুগা পন্দুপ 13 দগী লাইরিক অসিগী অরোইবা ফাওবা পোলগী মরম~। পিতরনা মরু ওইনা যেরূশালেমদা লৈবা যিহূদিশিংদা থৌগল তৌখি অমসুং পোলনা মরু ওইনা অতোপ্পা জাৎশিংদা থৌগল তৌখি~।
\ip খৃষ্টনা সেবোকশিংদা তাকপিখিবা অদুনা লাইরিক অসিগী অপূনবা শক্তম অমা শেম্মী~। “নখোয়না যেরূশালেমদা, যুদিয়া অপূম্বদা, সমরিয়া অপূম্বদা অমসুং মালেমগী অরোইবা ঙমখৈ ফাওবদা ঐগী মরমদা সাক্ষী ওইগনি” (1:8) হায়বা অসিনা লাইরিক অসি তাঙ্কক নাইনা খাইদোকপা য়াই~। পন্দুপ 1 দগী 7 তা যেরূশালেমদা থৌগল তৌবা, পন্দুপ 8 দা যুদিয়া অমসুং সমরিয়াদা থৌগল তৌবা, পন্দুপ 9 দগী 28 দা মালেমগী অরোইবা ঙমখৈ ফাওবা, হায়বদি সিরিয়া, ফোইনীকিয়া, এসিয়া মাইনর, গ্রীস অমসুং ইটালিদা থৌগল তৌবা য়াওরি~।
\ip অহানবা থৌদোক কয়াগী মরমদা লাইরিক অসিদা ইরি~। শীংলুপকী ফম্নাইবা খনবা, পূক্নীং হোংলকপা, খৃষ্টানশিংবু হাৎপা, অতোপ্পা জাৎশিংনা থাজরকপা, ইহান হান্না খৃষ্টান হায়না কৌবা, পাখোনচৎপশিংবু হাৎপা, অফবা ৱাপাউগী থবক্কীদমক কৌবিবা অমসুং শীংলুপকী মীফম অসি অহানবা থোকপা থৌদোকশিংগী মরক্তগী খরনি~। অফবা ৱাপাউগী লাইরিক মরিগা অতোপ্পা লাইরিকশিংগা (রোমীয়দগী ফোংদোকপিবগী লাইরিক) লাইরিক অসিনা নিংথিনা মরী লৈনহল্লি; অদুগা খৃষ্টনা থৌগল তৌবগা পাখোনচৎপা মীশিংনা থৌগল তৌবগসু লাইরিক অসিনা নিংথিনা মরী লৈনহল্লি~।
\ie
\c 1
\s1 ৱাহৌদোক
\p
\v 1 হে থিওফিলস, ঐনা ইখিবা অহানবা লাইরিক অদু যীশুনা থবক তৌবা অমসুং তম্বিবা হৌখিবা পূম্নমক অদুদগীনা,
\v 2 মহাকপু স্বর্গদা লৌখৎখিবা নুমিৎ অদু ফাওবদা তৌখিবশিং অদুগী মরীদনি~। মদু মহাক্না খন্দোকখ্রবা পাখোনচৎপশিংদা মহাক্না থৱায় অশেংবগী মপান্না য়াথং পীখ্রবা মতুংদনি;
\v 3 মহাক্না শিবা ফাওবা অৱা অনা খাঙলবা মতুংদা হিংলি হায়বগী শোয়দ্রবা খূদম কয়াগা লোয়ননা মশামকপু মীশিং অসিদা নুমিৎ নিফুনি উহনবিদুনা ঈশ্বরগী নিংথৌ লৈবাক্কী মরমদা ঙাঙবিখি~।
\s1 থৱায় অশেংবা লাক্কনি হায়না ৱাশকপিবা
\p
\v 4 অদুগা মখোয়বু পূনশিনবিদুনা মখোয়না যেরূশালেমদগী চত্থোক্তনবা অদুবু মপানা ৱাশকপিখিবা অদু ঙাইরম্নবা মখোয়দা য়াথং পীখি, মদুদি “নখোয়না ঐঙোন্দগী তারে;
\v 5 মরমদি যোহান্না তশেংনমক ঈশিংদা বাপ্টাইজ তৌবিরে, অদুবু ঐনদি নখোয়বু নুমিৎ খরা লৈরগা থৱায় অশেংবদা বাপ্টাইজ তৌবিগনি~।”
\p
\v 6 মরম অদুনা মখোয়না তিন্নবা মতমদা মখোয়না মঙোন্দা হংখি, “ইবুংঙো, মতম অসিদা নহাক্না নিংথৌ লৈবাক অদু ইস্রায়েলদা হঞ্জিনবিগদ্রা?”
\v 7 মদুদা মহাক্না মখোয়দা হায়খি, “ইপানা মশামক্কী মতিক্কী মপান্না থমখ্রবা মতম নৎত্রগা কুম-থা অদু নখোয়না খঙগদবা নত্তে~।
\v 8 অদুবু থৱায় অশেংবা অদুনা নখোয়গী নথক্তা লাক্লবা মতমদা নখোয়না পাঙ্গল ফংজগনি; অদুগা নখোয়না যেরূশালেমদা, যুদিয়া অপূম্বদা, সমরিয়া অপূম্বদা অমসুং মালেমগী অরোইবা ঙমখৈ ফাওবদা ঐগী মরমদা সাক্ষী ওইগনি~।”
\s1 যীশুনা স্বর্গদা কাবা
\p
\v 9 মহাক্না ৱারমশিং অসি হায়রম্লগা মখোয়না য়েংদুনা লৈরিঙৈদা, মহাকপু মথক্লোমদা পুখৎখি, অদুগা লৈচিন্না মহাকপু মখোয়গী মিৎয়েংদগী খঞ্জিনখি~।
\v 10 অদুগা মহাক্না অসুম কাখৎলিঙৈদা মখোয়না অতিয়াদা মুন্না য়েংদুনা লৈখি, অদুগা য়েংউ, ফিঙৌ শেৎপা নিপা অনীনা মখোয়গী মনাক্তা লেপ্লম্মী;
\v 11 অদুগা মখোয়না হায়খি, “গালীলগী মীশা, নখোয়না অতিয়াদা য়েংদুনা করিগী লেপ্ত‌ুনা লৈরিবগে? নখোয়দগী অতিয়াদা পুখৎখিবা যীশু অসিমক নখোয়না মহাকপু স্বর্গদা চৎপা উখিবা অদুগুম্না মহাক্না অমুক হল্লকখিগনি~।”
\s1 মথক থংবা কাদা হায়জবা
\p
\v 12 অদুদগী চোর্ফোল চীং কৌবা চীং অদুদগী মখোয়না যেরূশালেমদা হল্লক্লম্মী~। চীং অদু যেরূশালেমদগী \f + \fr 1:12 \fk পোত্থাবা নুমিৎকী খোঙচৎ: \ft চাউরাক্না ফুট 3, 608, নৎত্রগা মিটর 1, 100 নি~।\f*পোত্থাবা নুমিৎকী খোঙচৎনি~।
\v 13 অদুগা পিতর, যাকোব, যোহান, আন্দ্রিয়ু, ফিলিপ, থোমাস, বর্থোলোমী, মাত্থি, আলফিয়াগী মচা নিপা যাকোব, \f + \fr 1:13 \fk জিলোৎ: \ft মথৌদা পূক্নীং চঙবা কাঙবু~।\f*জিলোৎ সিমোন অমসুং যাকোবকী মচা নিপা যিহূদানা চঙলক্লগা মথক থংবা কাদা কাখৎখি~।
\v 14 হায়রিবা মীশিং অসিনা নুপীশিংগা যীশুগী মমা মেরি অমসুং যীশুগী মনাউশিং য়াওনা পুলপ অমতা ওইনা তিন্নদুনা তত্তনা হায়জরম্মী~।
\s1 যিহূদাগী মহুত্তা মাত্থিয়া খনবা
\p
\v 15 মতম অদুদা পিতরনা সেবোকশিংগী মরক্তা লেপখত্তুনা হায়খি (তিন্নরিবা মীয়াম অদু চামগা কুনলোম ওইরম্মী),
\v 16 “ইচীন ইনাউশা, যীশুবু ফাবশিং অদুগী লমজিংবা ওইখিবা যিহূদাগী মরমদা থৱায় অশেংবনা দেবিদকী মচীনগী মপান্না হান্না হায়খিবা শাস্ত্রগী ৱা অসি থুংহনবা তারে~।
\v 17 মরমদি মহাক ঐখোয়গী ইরক্তা মশীং চল্লম্মী অমসুং থৌগল তৌবা অসিদা শরূক য়ারম্মী~।”
\v 18 মী অসিনা ধর্ম্মচেন্দবদগী ফংবা মমল অসিনা লৌবুক অমা লৈরম্মী; অদুগা মহাক্না মফম অদুদা মকোক য়ুংনা তাদুনা মপূক পোকখায়খি অমসুং মখোয় মরিন চোংথোকখি~।
\v 19 অদুগা যেরূশালেমদা লৈবা মী খুদিংমক্না মসিগী মরমদা তারম্মী, মরম অদুনা লৌবুক অদুগী মমিং মখোয়গী মরোন্দা অকেলদামা কৌখি, মসিগী অর্থদি ঈগী লৌবুক হায়বনি~।
\p
\v 20 “মরমদি থাগৎ ঈশৈ লাইরিকশিংদা অসুম্না ইদুনা লৈ:
\q1 ‘মহাক্কী লৈফম মাঙ তাকসনু,
\q1 কনা অমতনা মদুদা লৈতসনু;
\q1 অতোপ্পা মী অমনা মহাক্কী ফম লৌসনু~।’
\p
\v 21 “মরম অসিনা ঐখোয়গী ইরক্তা ইবুংঙো যীশুনা হন্দোক হঞ্জিন চৎমিন্নরম্বা মতম পূম্নমক্তা ঐখোয়গা লৈমিন্নরম্বা নিপাশিংগী মরক্তগী,
\v 22 যোহান্না যীশুবু বাপ্টাইজ তৌবা নুমিৎ অদুদগী মহাকপু ঐখোয়গী ইরক্তগী লৌখৎখিবা নুমিৎ অদু ফাওবা যীশুনা হিঙ্গৎপগী মরমদা ঐখোয়গা লোয়ননা সাক্ষী অমা ওইগদবনি~।”
\v 23 মরম অদুনা মখোয়না মী অনী পুথোক্লে, মখোয়গী মরক্তা অমদি বর্সব্বাস কৌবা, যুষ্টস হায়নসু খঙনবা যোসেফ অমসুং মাত্থিয়া~।
\v 24 অদুগা মখোয়না হায়জদুনা হায়খি, “মী খুদিংগী থম্মোই খঙবিবা ইবুংঙো, মী অনী অসিগী মরক্তগী নহাক্না খন্দোকপিবা অদু ঐখোয়দা খঙহনবিয়ু,
\v 25 মসি যিহূদানা মশাগী মফমদা চৎনবা থাদোকখিবা থৌগল অমসুং পাখোনচৎপগী ফম অসি লৌনবনি~।”
\v 26 অদুগা মখোয়না মখোয় অনীগীদমক লাইবক চাং য়েংখি; লাইবক চাং য়েংনবদা মাত্থিয়াদা তাখি, অদুনা মহাকপু পাখোনচৎপা তরামাথোই অদুগা মশীং চনমিন্নরে~।
\c 2
\s1 থৱায় অশেংবা থাবিরকপা
\p
\v 1 পেন্টিকোষ্টকী নুমিৎ লাকখ্রবদা মখোয় পূম্নমক পূক্নীং অমতা ওইনা মফম অমদা পূল্লম্মী~।
\v 2 অদুগা খঙহৌদনা শাফূ কনবা নুংশিৎ লাকপগুম্না মখোন অমা স্বর্গদগী লাক্লম্মী, অদুগা মখোন অদুনা মখোয়না ফমদুনা লৈরিবা য়ূম অপূম্বা নিল্লম্মী~।
\v 3 অদুগা মৈ মানবা লৈশিংনা অমনা অমদগী খাইদোকখিদুনা মখোয় অমমমগী মথক্তা তোংলম্মী~।
\v 4 অদুগা মখোয় পূম্নমক থৱায় অশেংবনা থল্লম্মী, থৱায় অদুনা মখোয়দা ৱা ঙাঙনবগী খূদোন পীবা মরম্না মখোয়না অতোপ্পা লোনশিং ঙাঙবা হৌখি~।
\p
\v 5 অদুগা অতিয়াগী মখাদা লৈবা জাতি খুদিংদগী ঈশ্বরবু চেৎনা নিংবা যিহূদি নিপাশিং যেরূশালেমদা লৈরম্মী~।
\v 6 মখোন অদু তাবদা মীয়াম অদু পূনশিল্লম্মী অমসুং চঙক্নরম্মী, মরমদি মখোয়না ঙাঙলিবা অদু মী খুদিংনা মশা মশাগী লোন্দা তারম্মী~।
\v 7 মদুদা মখোয় পূম্নমক ঙক্লম্মী অমসুং চঙক্নদুনা অমগা অমগা হায়নরকই, “য়েংউ, ৱা ঙাঙলিবা পূম্নমক অসি গালীলগী মীশিং নৎত্রা?
\v 8 মখোয়না ঙাঙবা অদু করম্না ঐখোয়না ইশা ইশাগী, ঐখোয়গী পোক্নফমগী লোন্দা তারিবনো?
\v 9 পার্থী মচাশিং, মিদি মচাশিং অমসুং এলামগী মীশিং, অদুগা মেসোপোটামিয়া, যুদিয়া, কপ্পাদোকিয়া, পোন্তস অমসুং এসিয়াদা লৈবশিং,
\v 10 ফ্রুগীয়া, পাম্ফুলিয়া, ইজিপ অমসুং কুরিনীগী অকোয়বদা লৈবা লিবিয়াগী মীশিং অমসুং রোমদগী লম্লানবশিং, যিহূদি অমসুং যিহূদি ধর্ম্মদা ওল্লকপশিং,
\v 11 ক্রীতকী অমসুং আরবকী মীশিংনা ঈশ্বরগী অচৌবা থবক্কী মরমদা ঐখোয় ইশাগী লোন্দা ঙাঙবা ঐখোয়না তারি~।”
\v 12 মসিনা মখোয় পূম্নমকপু ঙকহল্লম্মী অমসুং লাঙতক্নহল্লম্মী, অদুগা অমগা অমগা হায়নরকই, “থোক্লিবসি করি মতৌনো?”
\v 13 অতোপ্পশিংনা করেম্নদুনা হায়খি, “মীশিং অসিনা অনৌবা য়ু তপ তানা থকচিল্লে~।”
\s1 পিতরনা শন্দোকপা
\p
\v 14 অদুবু পিতরনা পাখোনচৎপা তরামাথোই অদুগা লেপখত্তুনা খোঞ্জেন হৌনা মখোয়দা হায়খি, “যুদিয়াগী মীশিং অমসুং যেরূশালেমদা লৈবা পূম্নমক, নখোয়না মসি খঙবিয়ু অমসুং ঐগী ৱাশিং তাবিয়ু;
\v 15 মরমদি নখোয়না খনবগুম্না মখোয় য়ু ঙাওবা নত্তে, মরমদি ঙসিগী \f + \fr 2:15 \fk অহুমশুবা পূং: \ft অয়ুক পূং 9~।\f*অহুমশুবা পুংতা মতারি~।
\v 16 অদুবু মসি ৱা তাকথোকপা যোয়েলনা হায়দোকখিবা অদুনি,
\q1
\v 17 ‘অরোইবা নুমিৎশিংদা অসুম্না ওইগনি,’
\q1 ঈশ্বরনা হায়, ঐনা মী পূম্নমক্কী মথক্তা ঐগী থৱায় হৈথগনি;
\q1 নখোয়গী নচা নিপাশিং অমসুং নচা নুপীশিংনা ৱা তাকথোক্কনি,
\q1 নখোয়গী নহারোনশিংনা দর্শনশিং উগনি,
\q1 নখোয়গী অহনশিংনা মঙশিং মঙগনি~।
\q1
\v 18 অদুগা ঐগী ইনাই নিপাশিং অমসুং ইনাই নুপীশিং ফাওবগী মথক্তা,
\q1 নুমিৎশিং অদুদা ঐনা ঐগী থৱায় হৈথগনি,
\q1 অদুগা মখোয়না ৱা তাকথোক্কনি~।
\q1
\v 19 ঐনা মথক অতিয়াদা অঙকপা থবকশিং,
\q1 অদুগা লৈখা মালেমদা খূদমশিং উৎকনি:
\q1 ঈ, মৈ অমসুং মৈখু মপৈ মপৈ~।
\q1
\v 20 যেহোবাগী অচৌবা অমসুং অঙকপা নুমিৎ লাক্ত্রিঙৈদা,
\q1 নুমিৎপু অমম্বা ওনহনগনি অমসুং থাবু ঈ ওনহনগনি~।
\q1
\v 21 অদুগা মসি থোক্কনি,
\q1 যেহোবাগী মিং কৌজবা মী খুদিংবু কনবিগনি~।’
\p
\v 22 “ইস্রায়েলগী মীশা, নখোয় ৱাশিং অসি তাও: ঈশ্বরনা নাজরেৎকী যীশুবু মতিক লৈবা থবক, অঙকপা থবকশিং অমসুং খূদমশিং পাঙথোকহন্দুনা মহাক অসি ঈশ্বরনা য়ারবা মীনি হায়বা নখোয় নশানসু খঙই~।
\v 23 ঈশ্বরনা অরেপ্পা থৌরাঙ অমসুং হান্না খঙবগী মতুং ইন্না মহাকপু পীথোক্লে~। আইন থৌশাদবশিংগী খূৎশিং ওইরিবা নখোয়না ফারে অমসুং ক্রোস্তা পাং তিংদুনা হাৎখি~।
\v 24 অদুবু ঈশ্বরনা মহাকপু শিবগী অৱা অনাদগী থাদোকপিদুনা হিঙ্গৎহনবিখ্রে, মরমদি অশিবনা মহাকপু ফাদুনা থম্বা ঙমখিদে~।
\v 25 মরমদি দেবিদনা মহাক্কী মরমদা হায়,
\q1 ‘ঐনা যেহোবাবু মতম পূম্নমক্তা ঐগী ইমাঙদা উখি;
\q1 মহাক্না ঐগী খূৎ য়েৎ থংবদা লৈবা মরম্না ঐবু লেঙহনবা ঙম্লোই~।
\q1
\v 26 মরম অদুনা ঐগী থম্মোইনা নুঙাইখি অমসুং ঐগী ইরৈনা হরাউখি;
\q1 ঐগী হকচাংনসু আশাদা হিংজগনি,
\q1
\v 27 মরমদি নহাক্না ঐগী থৱায়বু খম্নুং লৈবাক্তা হুন্দোকপিরোই,
\q1 অদুগা নহাক্কী অশেংবা অদু নহাক্না \f + \fr 2:27 \fk অমাঙবা: \ft অনৌবা ৱালেপ্নদা “হকচাং পৎপা পূম্বা” খঙহল্লি~।\f*অমাঙবা উহনবিরোই~।
\q1
\v 28 নহাক্না ঐঙোন্দা হিংবগী লম্বীশিং উৎপিরে;
\q1 নহাক্কী মায়থোংনা নহাক্না ঐবু হরাউবনা থনহনগনি~।’
\p
\v 29 “ইচীন ইনাউশা, ইপা দেবিদ শিখ্রে অমসুং ফুমখ্রে, অদুগা মহাক্কী মোংফম ঙসি ফাওবা ঐখোয়গা লৈ হায়না ঐনা নখোয়দা থৌনা ফনা হায়বা ঙম্মী~।
\v 30 মরম অদুনা ৱা তাকথোকপা মী ওইদুনা ঈশ্বরনা মঙোন্দা ৱাশকপিখি হায়বা মহাক্না খঙই, হকচাংগী মরীদা মহাক্কী \f + \fr 2:30 \fk খ্বাঙগী মহৈশিং: \ft মহাক্না পোকপা মচাশিংদগী~।\f*খ্বাঙগী মহৈশিংদগী অমবু মহাক্কী ফম্বান্দা ফমহন্নবা, মহাক্না খৃষ্টবু হিঙ্গৎহনগনি;
\v 31 খৃষ্টনা হিঙ্গৎপগী মরমদা মহাক্না মাঙজৌননা উদুনা হায়খি, মদুদি মহাক্কী থৱায়বু খম্নুং লৈবাক্তা হুন্দোকপিখিদে, অদুগা মহাক্কী হকচাংসু অমাঙবা উখিদে~।
\v 32 ঈশ্বরনা হায়রিবা যীশু অসি হিঙ্গৎহনবিখি; ঐখোয় পূম্নমক মদুগী সাক্ষীশিংনি~।
\v 33 মরম অদুনা ঈশ্বরগী খূৎ য়েত্তা চাউহনবিরবদা অমসুং ৱাশকপিখিবা থৱায় অশেংবা অদু ফংজরবদা, নখোয়না হৌজিক উরিবা অমসুং তারিবা অসি মহাক্না হৈথবিরিবনি~।
\p
\v 34 “মরমদি দেবিদনা স্বর্গদা কাখিদে, অদুবু মহাক মশামক্না হায়খি,
\q1 ‘যেহোবানা ঐগী ইবুংঙোদা হায়খি,
\q1 “নহাক ঐগী খূৎ য়েৎ থংবদা ফম্মু,
\q1
\v 35 ঐনা নহাক্কী য়েক্নবশিংবু নহাক্কী খোঙনেৎফম ওইহন্দ্রিবা ফাওবা~।” ’
\p
\v 36 “মরম অদুনা ইস্রায়েলগী ইমুং মনুং পূম্নমক্না তশেংনা খঙসনু মদুদি নখোয়না ক্রোস্তা হাৎখ্রবা যীশু অসি ঈশ্বরনা ইবুংঙো অমসুং খৃষ্ট ওইহনবিরে~।”
\p
\v 37 মীশিং অদুনা মসি তাবদা মখোয়গী থম্মোইদা তানা থিনবগুম তৌরম্মী, অদুগা পিতর অমসুং পাখোনচৎপা অতৈশিংদা হায়খি, “ইচীন ইনাউশা, ঐখোয়না করি তৌগদগে?”
\v 38 মদুদা পিতরনা মখোয়দা হায়খি, “নখোয়গী পাপ কোকপিনবগীদমক পূক্নীং হোংউ, অদুগা যীশু খৃষ্টগী মিংদা বাপ্টাইজ লৌ~। অদুগা নখোয়না থৱায় অশেংবগী খূদোন ফংজগনি~।
\v 39 মরমদি ৱাশক অসি নখোয় অমসুং নখোয়গী নচাশিং, অদুগা অরাপ্পদা লৈবশিং, অমদি ঐখোয়গী ঈশ্বর ইবুংঙোনা কৌগদবা পূম্নমক অদুগীদমক্তনি~।”
\v 40 অদুগা অতোপ্পা ৱা কয়া হায়দুনা মহাক্না মখোয়দা চীং লেম্না সাক্ষী পীখি অমসুং থৌগত্তুনা হায়খি, “নখোয় নশাবু ফত্তবা মীরোন অসিদগী কঞ্জৌ~।”
\s1 অহানবা শীংলুপ লিংখৎপা
\p
\v 41 অদুদগী মহাক্কী ৱা হরাউনা লৌশিল্লবা মীশিং অদুনা বাপ্টাইজ লৌরম্মী; নুমিৎ অদুদা মী লীশীং অহুম্লোম মখোয়দা তিনশিনখি~।
\v 42 অদুগা মখোয়না পাখোনচৎপশিংগী তম্বিবদা, শরূক ফংমিন্নবদা, তল থুগাইবদা অমসুং হায়জবদা তত্তনা পূক্নীং চঙলম্মী~।
\v 43 মী খুদিংগী মথক্তা অকিবা লাক্লম্মী; অদুগা পাখোনচৎপশিংনা অঙকপা থবকশিং অমসুং খূদমশিং তৌরম্মী~।
\v 44 থাজবা মী পূম্নমক পূন্না লৈমিন্নরম্মী অমসুং পোৎ পূম্নমক ময়ামগী ওইনা শিজিন্নরম্মী~।
\v 45 মখোয়না মখোয়গী অরৈবা লম অমসুং পোৎচৈ য়োন্থোক্তুনা মী পূম্নমক্তা, কনাগুম্বগী অৱাৎপা লৈবদা য়েনবিরম্মী~।
\p
\v 46 মখোয়না নুমিৎ খুদিংগী নীংনশঙদা পূক্নীং অমতা ওইনা তিন্নরম্মী, য়ূম য়ূমদা তল থুগাইবদা, হরাউ তয়াম্না অমসুং পূক্নীং তিংনা চামিন থকমিন্নরম্মী,
\v 47 ঈশ্বরবু থাগৎলম্মী অমসুং মী পূম্নমক্না মখোয়বু চানবিরম্মী~। অদুগা কনবিখ্রবশিং অদু ইবুংঙোনা নুমিৎ খুদিংগী শীংলুপ্তা তিনশিনবিরম্মী~।
\c 3
\s1 মখোঙ শোয়রক্লবা চাক্নিবা অমা ফহনবা
\p
\v 1 নোংমা পিতর অমসুং যোহান্না হায়জবগী পূংজা, \f + \fr 3:1 \fk পূং মাপন: \ft চাউরাক্না নুমিদাংগী পূং 3~।\f*পূং মাপন্দা নীংনশঙদা কারক্লম্মী~।
\v 2 মমাগী পূকনুংদগী মখোঙ শোয়রক্লবা নিপা অমবু মীশিংনা নীংনশঙগী ফজবা কৌবা থোঙজাউদা পুরক্তুনা নীংনশঙদা চঙলকপা মীশিংদগী শেন নিনবা নুমিৎ খুদিংগী থম্লম্মী~।
\v 3 পিতর অমসুং যোহান্না নীংনশঙদা চঙলমদাইদা মহাক্না উরদুনা মখোয়দগী শেন নিরম্মী~।
\v 4 মদুদা পিতরনা যোহানগা লোয়ননা মঙোন্দা মুন্না য়েংদুনা হায়খি, “ঐখোয়দা য়েংউ~।”
\v 5 মদুদা মখোয়দগী করিগুম্বা খরা ফংগদ্রা খন্দুনা নিপা অদুনা মখোয়দা পূক্নীং চঙনা য়েংলম্মী~।
\v 6 অদুবু পিতরনা হায়খি, “ঐগী সনা অমসুং লুপা লৈজদে, অদুবু ঐগী অরৈবা অদু ঐনা নঙোন্দা পীরি: নাজরেৎকী যীশু খৃষ্টগী মিংদা হৌগৎলু অমসুং চৎলু~।”
\v 7 পিতরনা মহাকপু মখূৎ য়েত্তা পায়দুনা চিংখৎপিরম্মী; খূদক অদুমক্তদা নিপা অদুগী মখোঙ অমসুং খূজেংগী শরূ কনখৎলম্মী~।
\v 8 মহাক্না চোংখৎলদুনা লেপখৎলম্মী অমসুং চৎলম্মী; চত্তুনা, চোংল চোংলদুনা অমসুং ঈশ্বরবু থাগৎলদুনা মখোয়গা লোয়ননা নীংনশঙদা চঙলম্মী~।
\v 9 মহাক্না চৎপা অমসুং ঈশ্বরবু থাগৎপা অদু মী পূম্নমক্না উরম্মী~।
\v 10 অদুগা মহাক অসি নীংনশঙগী ফজবা কৌবা থোঙজাউদা ফমদুনা শেন নিরম্বা মী অদুনি হায়বা মখোয়না খঙখি; অদুগা মঙোন্দা থোকখিবা থৌদোক অদুদা মখোয়দা অঙকপনা অমসুং চঙক্নবনা থল্লম্মী~।
\s1 সোলোমোনগী মাঙ্গোন্দা শন্দোকপা
\p
\v 11 ফহনবিখ্রবা মখোঙ শোইনাইবা নিপা অদুনা পিতর অমসুং যোহানবু পায়দুনা লৈবা অদুদা মী পূম্নমক্না য়াম্না ঙক্লদুনা সোলোমোনগী হোজঙ হায়না কৌবা মফম অদুদা মখোয়রোমদা পূন্না চেনশিল্লম্মী~।
\v 12 পিতরনা মসি উবদা মখোয়দা হায়খি, “ইস্রায়েলগী মীশা, নখোয়না মসিদা ঙক্লিবা করিগীনো? নৎত্রগা ঐখোয়গী পাঙ্গন্না নৎত্রগা ঈশ্বর নীংবগী মপান্না ঐখোয়না নিপা অসি চৎহনবনি খন্দুনা নখোয়না ঐখোয়দা মুন্না য়েংলিবা করিগীনো?
\v 13 ঐখোয়গী ইপা ইপুশিংগী ঈশ্বর, অব্রাহাম, ইসাক অমসুং যাকোবকী ঈশ্বরনা মহাক্কী মনাই যীশুবু মতিক মঙান চাউহনবিরে~। পিলাৎনা মহাকপু থাদোক্নবা লেপ্লবদা, নখোয়না পীথোকখি অমসুং মহাক্কী মমাঙদা য়াখিদে~।
\v 14 অদুবু নখোয়না অশেংবা অমসুং ধর্ম্মচেনবা মহাক অদুবু য়াদ্রে, অদুগা নখোয়গীদমক মীহাৎপা অমা থাদোক্নবা নখোয়না নিজরে;
\v 15 হিংবগী মপু অদুবু হাৎখি, অদুবু ঈশ্বরনা মহাক অসি অশিবশিংগী মরক্তগী হিঙ্গৎহনবিরে; ঐখোয়না অসিগী মরমদা সাক্ষীশিং ওইরি~।
\v 16 যীশুগী মিংদা থাজবগী মপান্না নিপা অসিবু কনহনবিখি, মহাক অসি নখোয়না উরবা অমসুং খঙলবনি; হোয়, মঙোন্দা লৈবা থাজবা অদুনা নখোয় পূম্নমক্কী মাঙদা মহাকপু পূমফ ফহনবিরে~।
\p
\v 17 “হৌজিক ইচীন ইনাউশা, নখোয়গী লুচিংবশিংনসু তৌখিবগুম্না নখোয়না খঙদবদগী তৌখিবনি হায়বা ঐ খঙই~।
\v 18 খৃষ্টনা অৱা-অনং খাঙগনি হায়না ঈশ্বরনা মহাক্কী ৱা তাকথোকপা মী পূম্নমক্কী মচীন্না মাঙজৌননা খঙহনখিবা অদু মহাক্না থুংহল্লে~।
\v 19 মরম অদুনা নখোয়গী পাপ মুথৎপিনবা নখোয়গী পূক্নীং হোংদুনা ওনশিল্লকউ, মসি ইবুংঙোগী মাঙদগী তেকখৎহনবিবগী মতম লাক্নবা,
\v 20 মহাক্না যীশু খৃষ্টবু থারক্নবনি, মহাক অসি নখোয়দা হান্না হায়দোকখ্রে,
\v 21 হীরম খুদিংমক হঞ্জিনবিবগী মতম য়ৌরক্ত্রিবা ফাওবা যীশু স্বর্গদা লৈবা তায়, মসিগী মরমদা মমাঙঙৈদগী ঈশ্বরনা মহাক্কী অশেংবা ৱা তাকথোকপা মী পূম্নমক্কী মচীন্না হায়হনখি~।
\v 22 মরমদি মৌশিনা ইপা ইপুশিংদা হায়খি, ‘নখোয়গী ঈশ্বর যেহোবানা নখোয়গীদমক নচিন ননাউশিংগী মরক্তগী ঐগা মান্নবা ৱা তাকথোকপা মী অমা থোকহনগনি~। মহাক্না নখোয়দা হায়বা খুদিং নখোয়না মুন্না তাগদবনি~।
\v 23 অদুগা মসি থোক্কনি, ৱা তাকথোকপা মী অদুনা হায়বা তাদবা মী খুদিং মীশিংগী মরক্তগী মাঙহনগনি~।’
\v 24 হোয়, সমূয়েলদগী হৌদুনা মথং মথং থোক্লকপা ঈশ্বরগী ৱা তাকথোকপা মী পূম্নমক্না নুমিৎশিং অসিগী মরমদা মাঙজৌননা হায়খি~।
\v 25 নখোয়দি ৱা তাকথোকপা মীশিংগী অমসুং ঈশ্বরনা নখোয়গী নপা নপুশিংগা ৱালেপ্নবা অদুগী মচাশিংনি হায়না অব্রাহামদা হায়রকই, ‘নহাক্কী ধারাদা মালেমগী ইমুং পূম্নমক্না বোর ফংজগনি,’
\v 26 মরমদি ঈশ্বরনা মহাক্কী মনাই যীশুবু হিঙ্গৎহনবদা নখোয় মী খুদিংবু মাগী মাগী অয়োল অরান্দগী মায় ওনহল্লক্তুনা নখোয়বু বোর পীনবা মহাকপু ইহান হান্না নখোয়দা থাবিখি~।”
\c 4
\s1 পিতরগা যোহানগা ফাবা
\p
\v 1 মখোয়না মীশিং অদুদা ৱা ঙাঙলিঙৈদা পুরোহিৎশিং, নীংনশঙ ঙাক্লিবশিংগী মকোক অমসুং সাদ্দূকীশিংনা মখোয়গী মনাক্তা লাক্লম্মী~।
\v 2 অদুগা মখোয়না মীশিংবু তম্বিবা অমসুং অশিবশিংবু যীশুগী মপান্না হিঙ্গৎহনগনি হায়না লাউথোকপা অদুদা মীশিং অসিনা য়াম্না লাঙতক্নরম্মী~।
\v 3 অদুগা মখোয়না পিতর অমসুং যোহানগী মথক্তা খূৎ থাদুনা মথংগী নুমিৎ ফাওবা কৈশুমশঙদা থমখি; মরমদি মতম অদু নুমিদাংৱাই ওইরম্মী~।
\v 4 অদুম ওইনমক ৱাশিং অদু তারবা মী কয়ানা থাজরম্মী; অদুগা নিপাশিং অদুগী মশীং লীশীং মঙারোম শুরম্মী~।
\p
\v 5 মথংগী নুমিত্তা অসুম্না থোকখি, মখোয়গী লুচিংবশিং, অহল্লমনশিং অমসুং ৱায়েন য়াথংগী ওঝাশিং,
\v 6 পুরোহিৎ মকোক আন্নাস, কায়াফা, যোহান, আলেকজেন্দর অমসুং পুরোহিৎ মকোক্কী মরী মতাগী অতোপ্পা মীশিং যেরূশালেমদা পুলপ পূনশিল্লম্মী~।
\v 7 অদুগা পিতর অমসুং যোহানবু ময়ায়দা থমদুনা মখোয়না হংখি, “করম্বা পাঙ্গন্না নৎত্রগা কনাগী মিংদা নখোয়না মসি তৌরিবনো?”
\v 8 মদুদা থৱায় অশেংবনা থল্লদুনা পিতরনা মখোয়দা হায়খি, “মীশিংগী লৈঙাকপশিং অমসুং ইস্রায়েলগী অহল্লমনশিং,
\v 9 ঐখোয়না মপাঙ্গল য়াওদবা মী অসিদা তৌখিবা অফবা থবক অদুগী মরীদা করি পাম্বৈনা মহাকপু ফহনবনো হায়না ঙসি ঐখোয়বু চাং য়েংলবদি,
\v 10 নখোয় পূম্নমক্না অমসুং ইস্রায়েলগী মী পূম্নমক্না মসি খঙবিয়ু, নখোয়না ক্রোস্তা হাৎখিবা অমসুং ঈশ্বরনা অশিবশিংগী মরক্তগী হিঙ্গৎহনখ্রবা নাজরেৎকী যীশু খৃষ্টগী মিংদা, হায়বদি মহাক্কী মপান্না নিপা অসিনা পূমফ ফরদুনা নখোয়গী নমাঙদা লেপ্লি~।
\v 11 অদুগা নখোয় য়ূম শাবশিংনা লংশেকপা নূঙ অসিনা চিথেক্কী নূঙ ওইরি~।
\v 12 অদুগা অতৈ কনাগীদা অরান খুবম লৈতে, মরমদি মদুগী মপান্না ঐখোয়বু কনবিগদবা মীশিংগী মরক্তা পীরবা অতৈ মিং অমতা অতিয়াগী মখাদা লৈতে~।”
\s1 সনহেদ্রিন্না যীশুগী মিংদা শন্দোকপা থীংবা
\p
\v 13 অদুগা মখোয়না পিতর অমসুং যোহানগী থৌনা উবদা ঙক্লম্মী, মরমদি মখোয় লাইরিক লাইশু তমদবা অমসুং অচম্বা মীশিংনি হায়বা মখোয়না খঙলম্মী~। অদুগা মখোয় যীশুগা লোয়নরম্মী হায়বা মখোয়না খঙলক্লে~।
\v 14 অদুগা পিতর অমসুং যোহান্না ফহনখিবা নিপা অদুনা মখোয়গা লেপ্ত‌ুনা লৈবা উবদা, মখোয়না মদুগী মায়োক্তা করিসু হায়বা ঙম্লমদে~।
\v 15 অদুদগী মখোয়না মখোয়বু \f + \fr 4:15 \fk সনহেদ্রিন: \ft মীওই 71 না শাবা যিহুদিশিংগী খ্বাইদগী মতিক লৈবা ৱায়েনলুপনি~।\f*সনহেদ্রিন অদুদগী থোকখিনবা য়াথং পীখ্রগা, মখোয়না ৱাফম অদু মখোয় মশেন খন্নরে,
\v 16 অদুগা হায়রকই, “ঐখোয়না মখোয়দা করি তৌসিগে? মখোয়না মমিং চৎলবা খূদম অমা পাঙথোক্লে হায়বা যেরূশালেমদা লৈবা পূম্নমক্তা ইফোং ফোংলে, ঐখোয়না মদু য়াদবা ঙমদে~।
\v 17 অদুবু মসি মীশিংগী মরক্তা অমুক হেন্না শন্দোকখিদনবা মখোয়না মিং অসি পন্দুনা মী কনা অমতদা হায়দনবা ঐখোয়না মখোয়বু শাথিনা কিহনসি~।”
\v 18 মদুদা মখোয়না মখোয়বু কৌশিন্দুনা মী কনাদসু যীশুগী মিংদা অমুক হন্না হায়দনবা অমসুং তম্বিদনবা মখোয়দা য়াথং পীখি~।
\v 19 অদুবু পিতর অমসুং যোহান্না মখোয়দা হায়খি, “ঐখোয়না ঈশ্বরগী ৱা ইনবদগী হেন্না নখোয়গী ৱা ইনবনা ঈশ্বরগী মিৎয়েংদা চুমগদ্রা হায়বা নখোয়না ৱায়েন তৌবিয়ু~।
\v 20 মরমদি ঐখোয়না উরবা অমসুং তারবা অদু ঐখোয়না হায়দোক্তবা ঙমদে~।”
\v 21 মখোয়বু চৈরাক পীনবগী মরম অমতা ফংদদুনা মখোয়না মখোয়বু অমুক হন্না কিহল্লগা মীশিংগী মরম্না থাদোকখি; মরমদি ঈশ্বরনা তৌখিবা থবক অদুগী মরম্না মী পূম্নমক্না ঈশ্বরগী মতিক মগুন থাগৎচরম্মী~।
\v 22 মরমদি চহী নিফু হেল্লবা মী অদুগী মথক্তা অনাবা ফহনবগী খূদম অসি তৌখি~।
\s1 খৃষ্টানশিংনা হায়জবা
\p
\v 23 মখোয়বু থাদোক্লবদা মখোয়না মখোয়গী মরূপ মপাংশিংগী মফমদা চৎখি, অদুগা অথোইবা পুরোহিৎশিং অমসুং অহল্লমনশিংনা হায়খিবশিং অদু মখোয়দা তমখি~।
\v 24 অদুগা মখোয়না মসি তারবদা, মখোয়না অমতা ওইনা ঈশ্বরগী মফমদা খোঞ্জেন হৌনা হায়জখি, “ইবুংঙো, নহাক্তি অতিয়া, মালেম, সমুদ্র অমসুং মখোয়গী মনুংদা লৈরিবা পোৎ খুদিংমক শেম্বিখিবা ঈশ্বরনি;
\v 25 নহাক্না ননাই দেবিদকী মচীন্দগী হায়খি,
\q1 ‘অতোপ্পা জাৎশিংনা করিগী শাথিনা শাউরিবনো?
\q1 মীশিংনা অরেম্বা শরৌ শীল্লিবা করিগীনো?
\q1
\v 26 মালেমগী নিংথৌশিংনা লেপখৎলে,
\q1 লৈঙাক মপুশিংনা পূন্না পূনশিল্লে,
\q1 যেহোবাগী মায়োক্তা অমসুং মহাক্না থাউ হৈবিখ্রবা অদুগী মায়োক্তা~।’
\p
\v 27 “মরমদি তশেংনমক নহাক্না থাউ হৈবিখ্রবা নহাক্কী অশেংবা ননাই যীশুগী মায়োক্তা হেরোদ অমসুং পোন্তিয়স পিলাৎ অনীমক্না অতোপ্পা জাৎশিংগা অমসুং ইস্রায়েল মচাশিংগা পূন্না তিন্নরে,
\v 28 মসি নহাক্কী খূৎনা অমসুং অনীংবনা পাঙথোক্নবা হান্না লাঙবিবা অদু তৌননবনি~।
\v 29 হৌজিক্তি ইবুংঙো, মখোয়না কিহনবশিং অদু য়েংবিয়ু; অদুগা নহাক্কী ননাইশিংনা থৌনা ফনা নহাক্কী ৱা ঙাঙথোকপা ঙমহনবিয়ু,
\v 30 নহাক্কী অশেংবা ননাই যীশুগী মপান্না অনাবা ফহন্নবা, খূদমশিং তৌনবা অমসুং অঙকপা থবকশিং পাঙথোক্নবা নহাক্কী খূৎ তিংথোকপিয়ু~।”
\p
\v 31 মখোয়না হায়জবা মতমদা মখোয়না তিন্নরিবা মফম অদু নিক্লম্মী~। অদুগা মখোয় থৱায় অশেংবনা থল্লদুনা মখোয়না থৌনা ফনা ঈশ্বরগী ৱা ঙাঙথোক্লম্মী~।
\s1 অরৈবা খুদিং ময়ামগী ওইনা শিজিন্নবা
\p
\v 32 অদুগা থাজবা মী পূম্নমক পূক্নীং অমসুং থৱায় অমতা ওইনা লৈরম্মী, মখোয় কনা অমতনা মহাক্কী লৈজবা পোৎ অদু মশাগীনি হায়না হায়রমদে; অদুবু মখোয়না মখোয়গী অরৈবা পোৎ খুদিং ময়ামগী ওইনা শিজিন্নরম্মী~।
\v 33 অদুগা অকনবা পাঙ্গলগা লোয়ননা পাখোনচৎপশিংনা ইবুংঙো যীশুনা হিঙ্গৎপগী মরমদা সাক্ষী পীরম্মী; অদুগা মখোয় পূম্নমক্কী মথক্তা থৌজান মরাং কায়না লৈরম্মী~।
\v 34 মখোয়গী মরক্তা কনাগুম্বগী অৱাৎপা অমতা লৈরমদে; মরমদি লম নৎত্রগা য়ূম লৈবা মখোয়না মদু য়োন্থোক্লে, অদুগা য়োনখিবা পোৎশিং অদুগী মমল অদু পুরক্লম্মী;
\v 35 শেন অদু পাখোনচৎপশিংগী খূয়াদা থম্লম্মী; অদুগা কনাগুম্বগী ৱাৎপা মতুং ইন্না মী খুদিংদা মদু য়েনবিরম্মী~।
\v 36 সাইপ্রস্তা পোকপা লেবী মচা, পাখোনচৎপশিংনা বর্নবাস (বর্নবাস হায়বসি হন্দোকপদা পূক্নীং থৌগৎপা মী হায়বনি) কৌবা যোসেফনা
\v 37 লৌবুক অমা য়োন্থোক্লে, অদুগা শেন অদু পুরক্লগা পাখোনচৎপশিংগী খূয়াদা থম্লম্মী~।
\c 5
\s1 অনানীয়া অমসুং সাফীরানা মীনম্বা
\p
\v 1 অদুবু অনানীয়া কৌবা কনাগুম্বা নিপা অমনসু মহাক্কী নুপী সাফীরাগা লোয়ননা মহাক্কী লম মচেৎ অমা য়োন্থোক্লম্মী,
\v 2 অদুগা মহাক্কী নুপীসু খঙনা শেন অদুগী শরূক খরা মশাগীদমক খাকহৌরগা শরূক খরা পুরক্তুনা পাখোনচৎপশিংগী খূয়াদা থম্লম্মী~।
\v 3 অদুবু পিতরনা হায়খি, “অনানীয়া, নহাক্না থৱায় অশেংবগী মথক্তা মীনম্নবা অমসুং নহাক্না লম অদুগী মমলদগী শরূক খরা খাকহৌনবা সৈতান্না নহাক্কী থম্মোইদা থল্লিবা করিগীনো?
\v 4 মদু লৈরিঙৈদা মদু নশামক্কী ওইরমদ্রা? য়োল্লবা মতুংদসু নহাক্না মদু ননীং তম্না শিজিন্নবা য়াবা নৎত্রা? নহাক্কী থম্মোইদা অসিগুম্বা থবক অসি তৌনবা করিগী থৌরাঙ তৌরিবনো? নহাক্না মীশিংদা মীনম্বা নত্তে, অদুবু ঈশ্বরদনি~।”
\v 5 অদুগা অনানীয়ানা ৱাশিং অসি তারগা লৈবাক্তা তুথদুনা শিখি; থৌদোক অসি তাবা মী পূম্নমক্কী মথক্তা য়াম্না কিবা ফাওখি~।
\v 6 মদুদা নহারোনশিংনা হৌগত্তুনা অনানীয়াগী মশা অদু ফিনা য়েৎলগা মপান্দা পুথোক্লক্তুনা মহাকপু ফুমখি~।
\v 7 অদুগা পূং অহুম্লোমগী মতুংদা থোকখিবা থৌদোক অদু খঙদনা মহাক্কী নুপী চঙলকখি~।
\v 8 মদুদা পিতরনা মঙোন্দা হংখি, “ঐঙোন্দা হায়য়ু, নখোয়না লম অদু অসুক্তা য়োনব্রা?” মহাক্না হায়খি, “হোয়, মদুদনি~।”
\v 9 মদুদা পিতরনা মঙোন্দা হায়খি, “ইবুংঙোগী থৱায়বু চাং য়েংনবা নখোয়না য়ামিন্নবা করিগীনো? য়েংউ, নহাক্কী নপুরোইবা ফুম্বা মীশিং অদু থোঙজিন্দা লৈ, অদুগা মখোয়না নহাকপুসু মপান্দা পুথোকখিগনি~।”
\v 10 খূদক অদুমক্তদা মহাক পিতরগী খোঙয়াদা তুথদুনা শিখি~। অদুগা নহারোনশিং অদুনা চঙলকপদা মহাক শিদুনা লৈরম্বা ফংখি, অদুগা মহাকপু মপান্দা পুথোক্তুনা মপুরোইবগী মনাক্তা ফুমখি~।
\v 11 থৌদোক অসি তাবা শীংলুপ পূম্নমক্কী মথক্তা অমসুং মী পূম্নমক্কী মথক্তা য়াম্না কিবা পোক্লম্মী~।
\s1 পাখোনচৎপশিংনা খূদম কয়া তৌবা
\p
\v 12 অদুগা পাখোনচৎপশিংনা খূদম কয়া অমসুং অঙকপা থবকশিং মীশিংগী মরক্তা তৌরম্মী~। মখোয়না সোলোমোনগী হোজঙদা অমতা ওইনা উন্নরম্মী~।
\v 13 অদুগা লৈহৌবা মীশিংগী মরক্তগী কনা অমতনা মখোয়গা তিন্ননবা থৌনা ফরমদে; অদুবু মীশিংনা মখোয়বু ঈকাই খুম্নৈ~।
\v 14 অদুগা নিপা অমসুং নুপী ময়াম থাজবশিং হেন্না হেন্না ইবুংঙোদা তিনশিল্লম্মী,
\v 15 মদুগী মরম্না মীশিংনা অনাবশিংবু অচৌবা লম্বীদা পুরক্লগা ফমুংদা অমসুং হিপ্নফমদা থম্লম্মী, মরমদি পিতরনা লাকপা মতমদা মহাক্কী মমিতা ওইরবসু মখোয়গী মথক্তা তানবনি~।
\v 16 অদুগা যেরূশালেমগী অকোয়বদা লৈবা সহরশিংদগী মীয়াম্নসু অনাবশিং অমসুং শেংদবা থৱায়শিংনা ৱাহল্লবশিংবু পুরক্লম্মী; অদুগা মখোয় পূম্নমকপু ফহল্লম্মী~।
\s1 পাখোনচৎপশিংবু কৈশুমশঙদগী থাদোকপা
\p
\v 17 অদুবু পুরোহিৎলেন অমসুং মহাক্কা লোয়নবা মখোয় (হায়বদি সাদ্দূকীশিংগী খূৎপু) পূম্নমক্না কল্লকপনা থল্লদুনা হৌরক্লম্মী,
\v 18 অদুগা পাখোনচৎপশিংবু ফাদুনা কৈশুমশঙদা থমখি~।
\v 19 অদুবু অহিংদা ইবুংঙোগী দূতনা কৈশুমশঙগী থোঙশিং হাংদোক্তুনা মখোয়বু পুথোক্লক্তুনা হায়খি,
\v 20 “চৎলু, অদুগা নীংনশঙদা লেপ্ত‌ুনা মীশিংদা হিংবা অসিগী ৱা পূম্নমক হায়দোকউ~।”
\v 21 মখোয়না মদু তাবদা অয়ুক অঙনবদা নীংনশঙদা চঙদুনা তম্বিখি~। অদুবু মতম অদুদা পুরোহিৎলেন অমসুং মহাক্কা লোয়নবশিংনা লাক্তুনা \f + \fr 5:21 \fk সনহেদ্রিন: \ft মীওই 71 না শাবা যিহুদিশিংগী খ্বাইদগী মতিক লৈবা ৱায়েনলুপনি~।\f*সনহেদ্রিনগী মীশিং অমসুং ইস্রায়েল মচাশিংগী অহল্লমনশিং পূন্না কৌদুনা পাখোনচৎপশিংবু কৈশুমশঙদগী পুথোক্লক্নবা মী থাখি~।
\s1 পাখোনচৎপশিংবু অমুক্কা ৱায়েনবা
\p
\v 22 অদুবু ফম্নাইবশিংনা লাকপা মতমদা মখোয়বু কৈশুমশঙদা ফংলমদে, অদুগা মখোয়না হল্লক্লগা মদু তম্লে,
\v 23 অদুগা হায়রকই, “তশেংনা কৈশুমশঙ অদু চেকশিন্না থিংই অমসুং মদুবু ঙাক্লিবশিংনা থোঙ মনাক্তা লেপ্লম্বা ঐখোয়না ফংলে; অদুবু ঐখোয়না থোঙ অদু হাংদোকপা মতমদা, ঐখোয়না মনুংদা মী কনা অমতা ফংদ্রে~।”
\v 24 অদুগা নীংনশঙ ঙাকপা মকোক অমসুং অথোইবা পুরোহিৎশিংনা ৱাশিং অসি তাবদা করি থোক্লগদবা হায়না য়াম্না লাঙতক্নরম্মী~।
\v 25 মদুদা কনাগুম্বা অমনা লাক্লগা মখোয়দা পাউদম্লকই, “য়েংউ, নখোয়না কৈশুমশঙদা থম্বা মীশিং অদু নীংনশঙগী শূমাঙদা লেপ্ত‌ুনা মীশিংবু তম্বিরি~।”
\v 26 মকোক অদুনা ফম্নাইবশিংগা লোয়ননা চৎলগা মখোয়বু করি অমতা তৌবিদনা পুরকখি; মরমদি মখোয়না মীশিংবু কিরম্মী, নৎত্রবদি মখোয়দা নূঙনা থারমগদবনি~।
\v 27 অদুগা মখোয়না মখোয়বু পুরক্লবদা সনহেদ্রিন্দা মখোয়বু লেপহনখি; অদুগা পুরোহিৎলেন্না মখোয়দা ৱা হংখি,
\v 28 অদুগা হায়রকই, “নখোয়না মিং অসি পন্দুনা তম্বিদনবা ঐখোয়না নখোয়দা কন্না য়াথং পীখ্রবা নৎত্রা? অদুম ওইনমক যেরূশালেম অসি নখোয়গী তম্বিবনা ইশন শন্দোকখ্রে, অদুগা নিপা অসিগী ঈ ঐখোয়দা তাহন্নীংই~।”
\p
\v 29 মদুদা পিতর অমসুং পাখোনচৎপশিংনা হায়খি, “মীশিংগী য়াথং ইনবদগী হেন্না ঐখোয়না ঈশ্বরগী য়াথং ইনবা তাই~।
\v 30 অদুগা নখোয়না ত্রেুাস্তা য়ান্দুনা হাৎখ্রবা যীশু অসি ঐখোয়গী ইপা ইপুগী ঈশ্বরনা হিঙ্গৎহনবিখ্রে~।
\v 31 অদুগা ইস্রায়েলদা পূক্নীং হোংবা অমসুং পাপ কোকপিবা পীবিনবা, ঈশ্বরনা মহাক অসি মপু অমসুং কনবিবা মপু ওইনা মহাক্কী খূৎ য়েৎ থংবা নাকন্দা থাঙ্গৎপিরে~।
\v 32 হীরমশিং অসিগী মরমদা ঐখোয় মহাক্কী সাক্ষীশিংনি; অদুগা ঈশ্বরনা মহাকপু হায়বা ইনবশিংদা পীবিবা থৱায় অশেংবা অদুনসু মসিগী সাক্ষীনি~।”
\s1 গমালীয়েলগী পাউতাক
\p
\v 33 অদুগা মখোয়না ৱাশিং অসি তাবদা মৈ হৌনা শাউখি অমসুং মখোয়বু হাৎনবা লেপ্নখি~।
\v 34 মদুদা সনহেদ্রিনগী মরক্তগী ৱায়েন য়াথংগী ওঝা, মী পূম্নমক্না ঈকাই খুম্নবা গমালীয়েল কৌবা ফরীশী অমনা লেপখৎখি, অদুগা পাখোনচৎপশিং অদু ঙাইহাক্তং মপান্দা পুথোকখিনবা য়াথং পীখি~।
\v 35 অদুগা মখোয়দা হায়খি, “ইস্রায়েলগী মীশা, নখোয়না মীশিং অসিদা তৌগে হায়না নীংলিবা অদু মুন্না খল্লু~।
\v 36 মরমদি মতম খরগী মমাঙদা মশাবু অথোইবা মী অমনি হায়জবা থিউদাস থোক্লকখি, চাউরাক্না নিপা চামরিরোম্না মতুং ইনখি; অদুবু মহাকপু হাৎখি অমসুং মহাক্কী মতুং ইল্লম্বা পূম্নমক ইচাই চাইথোকখি, অদুগা মখোয় অদু করিসু ওইখিদে~।
\v 37 মসিগী তুংদা মীকোক থীবগী মতমদা গালীলদগী যিহূদা থোক্লকখি অমসুং মীয়াম্বু মঙোন্দা চিংশিনখি; মহাকসু মাঙখ্রে, অদুগা মহাক্কী মতুং ইনবা পূম্নমক ইচাই চাইথোকহনখি~।
\v 38 হৌজিক ঐনা নখোয়দা হায়রি, মীশিং অসিদা য়েৎলুনু, অদুগা মখোয়বু থাদোকখো; মরমদি মখোয়গী থৌরাঙ নৎত্রগা থবক অসি মীশিংদগী ওইরবদি মসি করিসু ওইরোই;
\v 39 অদুবু মসি ঈশ্বরদগী ওইরবদি নখোয়না মখোয়বু মাঙহনবা ঙম্লোই, নৎত্রবদি নখোয় নশামক ঈশ্বরগা মূক্নবা তাগনি~।”
\p
\v 40 মদুদা মখোয়না মহাক্কী ৱা অদু য়াখি; অদুগা মখোয়না পাখোনচৎপশিংবু কৌরগা ফূখি~। অদুগা যীশুগী মিংদা মখোয়না অমুক ঙাঙদনবা য়াথং পীরগা মখোয়বু থাদোকখি~।
\v 41 মদুদা পাখোনচৎপশিংনা হরাউবগা লোয়ননা সনহেদ্রিন্দগী থোকখি, মরমদি ঈশ্বরনা মখোয়বু মিং অদুগী মরমগীদমক ঈকাইবা খাঙবা মতিক চাবা ওইনা শীংথানবিরে~।
\v 42 মখোয়না নুমিৎ খুদিং নীংনশঙদা অমসুং য়ূম য়ূমদা তম্বিবা অমসুং যীশু খৃষ্টবু শন্দোকপা লেপ্লমদে~।
\c 6
\s1 থৌগল তৌনবা মী তরেৎ খনবা
\p
\v 1 অদুগা মতম অদুদা সেবোকশিংগী মশীং য়ামখৎলকপদা গ্রীক লোন লোনবা যিহূদিশিংনা হিব্রু লোন লোনবা যিহূদিশিংগী মথক্তা করিগুম্বা ৱাকৎ অমা লাকখি, মরমদি নুমিৎ খুদিংগী চান-থক্নবা সেবা তৌবদা মখোয়গী লুখ্রাবীশিংবু থৌওইবিরমদে~।
\v 2 মদুদা তরানিথোই অদুনা সেবোক পূম্নমক কৌরগা হায়খি, “চান থক্নবগী সেবা তৌনবা ঐখোয়না ঈশ্বরগী ৱা থাদোকপা চুমদে~।
\v 3 অদুবু ইচীন ইনাউশা, ঐখোয়না থবক অসি শিন্ননবা নখোয়গী নরক্তগী মিংচৎ ফবা, থৱায় অশেংবনা অমসুং লৌশিংনা থনবা মী তরেৎ খন্দোকউ~।
\v 4 অদুগা ঐখোয়দি হায়জবদা অমসুং ঈশ্বরগী ৱা থৌগল তৌবদা ইতৎতত্তনা পূক্নীং চঙগনি~।”
\p
\v 5 হায়রিবা অসিনা মীয়াম অপূম্ববু পেনহল্লম্মী; অদুগা থাজবা অমসুং থৱায় অশেংবনা থনবা স্তিফান, অদুগা ফিলিপ, প্রোকোরস, নিকানোর, তিমোন, পার্মিনাস অমসুং আন্তিয়োক্কী যিহূদি ধর্ম্মদা ওল্লক্লবা নিকোলাসপু খন্দোক্লম্মী~।
\v 6 মখোয়না হায়রিবা মীশিং অসি পাখোনচৎপশিংগী মমাঙদা পুরকখি, অদুগা পাখোনচৎপশিংনা হায়জরগা মখোয়গী মথক্তা খূৎ থম্বিখি~।
\p
\v 7 অদুগা ঈশ্বরগী ৱাপাউ হেন্না হেন্না চাওখৎলম্মী, যেরূশালেমদা লৈবা সেবোকশিংগী মশীং য়াম্না হেনগৎখি; অদুগা পুরোহিৎ ময়াম অমসু থাজবা অদুগী তুং ইনখি~।
\s1 স্তিফানবু মরান শীবা
\p
\v 8 অদুগা থাজবা অমসুং পাঙ্গন্না থল্লদুনা স্তিফান্না মীশিংগী মরক্তা য়াম্না অঙকপা থবকশিং অমসুং খূদমশিং তৌরম্মী~।
\v 9 অদুম ওইনমক মনীং তম্বা মীশিংগী \f + \fr 6:9 \fk সিনাগোগ: \ft যিহূদিশিংগী ঈশ্বর খুরুম্নফম, ৱায়েনফম অমসুং ৱায়েন য়াথং তম্বিবা মফম~।\f*সিনাগোগ কৌবা অদুগী মীওইশিংদগী (কুরিনী, আলেকজেন্দ্রিয়া, কিলিকিয়া অমসুং এসিয়াদগী) মী খরনা স্তিফানগা মরৈ য়েৎনবা হৌরম্মী~।
\v 10 অদুবু স্তিফান্না লৌশিং অমসুং থৱায়না ঙাঙবা অদুগী মায়োক্তা মখোয়না লেপ্পা ঙম্লমদে~।
\v 11 অদুগা মখোয়না চীন্থিবা ৱা হায়জিন্নবা মীশিং নেক্তুনা হায়, “মহাক্না মৌশি অমসুং ঈশ্বরগী মায়োক্তা থীনা ঙাঙবা ৱাশিং ঐখোয়না তারে”;
\v 12 অদুনা মখোয়না মীশিং, অহল্লমনশিং অমসুং ৱায়েন য়াথংগী ওঝাশিংবু মথুম মরাং হৌহল্লম্মী, অদুগা মঙোন্দা লাক্তুনা স্তিফানবু ফারগা \f + \fr 6:12 \fk সনহেদ্রিন: \ft মীওই 71 না শাবা যিহুদিশিংগী খ্বাইদগী মতিক লৈবা ৱায়েনলুপনি~।\f*সনহেদ্রিনগী মাঙদা পুরকখি,
\v 13 অদুগা অরানবা সাক্ষী পীবা মী পুথোক্তুনা হায়হনখি, “মী অসিনা অশেংবা মফম অসিগী অমসুং ৱায়েন য়াথংগী মায়োক্তা ৱা থীনা ঙাঙবা তোক্তে;
\v 14 মরমদি নাজরেৎকী যীশুনা মফম অসি মাঙহনগনি, অদুগা মৌশিনা ঐখোয়দা পীরম্বা চৎনবীশিং অদু মহাক্না হোংহল্লগনি হায়না মহাক্না হায়বা ঐখোয়না তারে~।”
\v 15 মদুদা সনহেদ্রিন অদুদা ফম্লিবা পূম্নমক্না স্তিফান্দা শংত্রিক য়েংলম্মী, মহাক্কী মায়থোং অদু স্বর্গদূত অমগী মায়থোংগুম্না উরম্মী~।
\c 7
\s1 স্তিফান্না শন্দোকপা
\p
\v 1 অদুদগী পুরোহিৎলেন্না হায়খি, “হায়রিবশিং অসি চুম্ব্রা?”
\v 2 মদুদা স্তিফান্না হায়খি, “ইচীন ইনাউশা অমসুং ইপা ইপুশা, তাবিয়ু! মতিক মঙানগী ঈশ্বরনা ঐখোয়গী ইপা অব্রাহামদা, মহাক্না হারান্দা লৈত্রিঙৈগী মমাঙদা মেসোপোটামিয়াদা লৈরিঙৈদা উহনবিখি,
\v 3 অদুগা মঙোন্দা হায়খি, ‘নহাক্কী লৈবাক অমসুং নহাক্কী মরী মতাশিং থাদোক্তুনা ঐনা নঙোন্দা উহনগদৌরিবা লৈবাক অদুদা চৎলু~।’
\v 4 অদুদগী মহাক্না কালদী মচাশিংগী লৈবাক অদুদগী থোক্লক্তুনা হারান্দা লৈখি; মহাক্কী মপা লৈখিদ্রবা মতুংদা ঈশ্বরনা মহাকপু নখোয়না হৌজিক লৈরিবা লৈবাক অসিদা পুবিরকখি~।
\v 5 অদুবু ঈশ্বরনা মঙোন্দা মফম অসিদা ফংফম থোকপা অমতা পীখিদে, মহাক্কী খোঙদাফম ফাওবা পীখিদে; অদুম ওইনমক অব্রাহাম্না মচা লৈত্রিঙৈদা ফাওবা, ঈশ্বরনা লম অসি মহাক অমসুং মহাক্কী তুংগী ধারাদা মখোয়গী ওইহৌনবা পীগনি হায়না ৱালেপ্পীখি~।
\v 6 অদুগা ঈশ্বরনা মঙোন্দা অসুম্না হায়খি, মদুদি মহাক্কী ধারানা মীরৈবাক লমদা লম্লান্দুনা লৈরুগনি; মখোয়না মখোয়বু মীনাই ওইহন্দুনা চহী চামরি থীনা লাক্নগনি~।
\v 7 ‘অদুবু মখোয়বু মীনাই ওইহনবা জাতি অদু ঐনা চৈরাক পীগনি’ হায়না ঈশ্বরনা হায়খি, ‘অদুগা মদুগী তুংদা মখোয়না লৈবাক অদুদগী থোক্লক্তুনা মফম অসিদা ঐবু থৌগল তৌজগনি~।’
\v 8 মহাক্না মঙোন্দা ঊন ককপগী ৱালেপ্নবা পীবিখি; মরম অদুনা অব্রাহাম্না ইসাক পোক্লবা মতুং নুমিৎ নিপান্নিশুবদা মহাকপু ঊন ককখি; ইসাক্না যাকোব পোকখি; অদুগা যাকোবনা ইপা ইপুশিং তরানিথোই পোকখি~।
\p
\v 9 “অদুগা ইপা ইপুশিং অদুনা যোসেফপু কল্লকপদগী ইজিপ্তা য়োন্থোকখি; অদুবু ঈশ্বরনা যোসেফপু লোয়নবিখি,
\v 10 মহাক্কী অৱা-অনং পূম্নমক্তগী মহাকপু কনবিখি, অদুগা মঙোন্দা ইজিপকী নিংথৌ ফেরাউগী মমাঙদা থৌজান অমসুং লৌশিং পীবিখি; অদুগা মহাক্না যোসেফপু ইজিপকী অমসুং মহাক্কী কোনুং অপূম্বগী মথক্তা লৈঙাক মপু ওইহনবিখি~।
\v 11 ইজিপ অমসুং কেনান অপূম্বদা চাক্তাঙবা থোক্তুনা য়াম্না অৱা-অনং থোক্লম্মী; অদুগা ঐখোয়গী ইপা ইপুশিংনা চিঞ্জাক অমতা ফংলমদে~।
\v 12 অদুবু ইজিপ্তা মহৈ মরোং লৈ হায়বা যাকোবনা তাবা মতমদা, মহাক্না ঐখোয়গী ইপা ইপুশিংবু মফম অদুদা অহানবা ওইনা থারম্মী~।
\v 13 অনীরকশুবদা যোসেফনা মচীন মনাউশিংদা মশাবু ফোংদোকখি; অদুগা যোসেফকী মরী মতাবু ফেরাউদা খঙহনখি~।
\v 14 অদুদগী যোসেফনা মহাক্কী মপা যাকোবপু অমসুং মহাক্কী মরী মতা পূম্নমক, মী হুম্ফুতরামঙা কৌনবা মী থাখি~।
\v 15 অদুগা যাকোবনা ইজিপ্তা কূমথখি, অদুগা মহাক অমসুং ঐখোয়গী ইপা ইপুশিংসু শিখি,
\v 16 অদুগা মখোয়বু শেকেমদা পুরকখি, অদুগা অব্রাহাম্না শেকেমদা লৈবা হমোরগী মচা নিপাশিংদগী শেন পীদুনা লৈখিবা মোংফমদা ফুমখি~।
\p
\v 17 “অদুবু ঈশ্বরনা অব্রাহামদা ৱাশকপিখিবা অদু থুংহন্নবগী মতম নকশিল্লক্লবদা, ইজিপ্তা মীশিংগী মশীং য়ামখৎলক্লম্মী অমসুং হেনগৎলক্লম্মী,
\v 18 মসি যোসেফপু খঙদবা অতোপ্পা নিংথৌ অমা ইজিপ্তা থোক্লক্ত্রিবা ফাওবনি~।
\v 19 অদুগা মহাক্না ঐখোয়গী মরী মতাবু লৌনম তৌখি অমসুং ঐখোয়গী ইপা ইপুশিংবু থীনা তৌবিখি, মদুগী মরম্না মখোয়না মখোয়গী অপিকপা অঙাংশিংবু হিংদনবা লংথোকখি~।
\v 20 মতম অদুদা মৌশি পোকখি অমসুং ঈশ্বরগী মিৎয়েংদা অসুক্কী মতিক ফজরম্মী, অদুগা থা অহুম ফাওবা মপাগী য়ূমদা মহাকপু য়োকপি থাকপিখি;
\v 21 অদুগা মহাকপু মপান্দা থম্লবদা, ফেরাউগী মচা নুপীনা মহাকপু লৌখত্তুনা মশামক্কী মচা নিপা ওইনা য়োকখি~।
\v 22 অদুগা মৌশিনা ইজিপ লৈবাক্কী মহৈ মশীং পূম্নমক তমখি, অদুগা ৱাহৈদা অমসুং থবক তৌবদা মতিক লৈরম্মী~।
\p
\v 23 “অদুবু মৌশিনা চহী নিফুশুবা মতমদা মহাক্কী মচীন মনাউশিং, হায়বদি ইস্রায়েল মচাশিংবু য়েংলুনবা পূক্নীংদা লেপখি~।
\v 24 অদুগা মখোয়গী মরক্তগী অমবু থীনা তৌবিবা উবদা, মহাক্না মহাক্কীদমক লেপ্পীখি, অদুগা ওৎনৈবিখ্রবা অদুগী লমন খুমদুনা ইজিপকী মী অদুবু হাৎখি~।
\v 25 অদুগা মখোয়বু কনবিনবা ঈশ্বরনা মহাকপু শিজিন্নবিরি হায়বা মহাক্কী মীশিংনা খঙলমগনি হায়না মৌশিনা খল্লম্মী; অদুবু মখোয়না মদু খঙলমদে~।
\v 26 অদুগা মথংগী নুমিত্তা মৌশিনা ইস্রায়েল মচা অনী খৎনরিবা অদুগী মনাক্তা লাকখি, অদুগা মখোয়বু ঈঙথনা তাইশিন্ননবা হোৎনদুনা হায়খি, ‘ইবুংঙোশা, নখোয় অনী নচিন ননাউনি; নখোয়না অমনা অমদা অরানবা তৌবা করিগীনো?’
\v 27 মহাক্কী য়ূম্লোন্নবা মীগী মথক্তা অরানবা তৌরিবা মী অদুনা মৌশিবু ইন্থোক্লগা হায়খি, ‘কনানা নহাকপু ঐখোয়গী ইথক্তা মপু অমসুং ৱায়েন মপু ওইনবা হাপ্পগে?
\v 28 ঙরাং নহাক্না ইজিপকী মী অমবু হাৎখিবা অদুগুম্না নহাক্না ঐবু হাৎকেরা?’
\v 29 মৌশিনা মসি তাবদা মিদিয়ানগী লমদা চেনখিদুনা লম্লানবা ওইনা লৈখি, মফম অদুদা মহাক্না মচা নিপা অনী পোকখি~।
\p
\v 30 “চহী নিফু হৌখ্রবা মতুংদা সীনায় চীংগী লমহাঙদা মোংশোং অমদগী মৈগী মৈরিদা ইবুংঙোগী স্বর্গদূত অমা মৌশিদা উহনখি~।
\v 31 মৌশিনা মদু উবদা মহাক্না উরিবা অদুদা ঙক্লম্মী; অদুবু মহাক্না হেন্না নকশিন্না য়েংনবা চঙশিনবদা, ইবুংঙোগী খোঞ্জেন অদুনা মঙোন্দা লাক্লে,
\v 32 ‘ঐদি নহাক্কী নপা নপুশিংগী ঈশ্বর, অব্রাহামগী, ইসাক্কী অমসুং যাকোবকী ঈশ্বরনি~।’ মদুদা মৌশিনা নিক্লম্মী অমসুং মহাক্না থৌনা ফনা য়েংবা ঙম্লমদে~।
\v 33 অদুদগী যেহোবানা মঙোন্দা হায়খি, ‘নখোঙদগী \f + \fr 7:33 \fk সেন্দল: \ft শঊন্না শেম্বা মরী পানবা~।\f*সেন্দল লৌথোকউ, মরমদি নহাক্না লেপ্লিবা মফম অসি অশেংবা মফম্নি~।
\v 34 ইজিপকী মীশিংনা ঐগী মীশিংবু ইজিপ্তা ওৎনৈবা অদু ঐনা উরে, মখোয়না নাহেবা অদু ঐনা তারে অমসুং মখোয়বু কনবিনবা ঐনা লেঙথরকপনি~। হৌজিক লাকউ, ঐনা নহাকপু ইজিপ্তা থাগনি~।’
\p
\v 35 “ ‘কনানা নহাকপু ঐখোয়গী ইথক্তা মপু অমসুং ৱায়েন মপু ওইনবা হাপ্পগে?’ হায়না মখোয়না য়াদদুনা হায়খিবা মৌশি অসি মোংশোংদা উহনবিখিবা স্বর্গদূত অদুগী মপান্না মপু অমসুং কনবিবা মপু ওইনবা ঈশ্বরনা থাবিখিবা অদুনি~।
\v 36 মহাক্না ইজিপ লৈবাক্তা, অঙাঙবা সমুদ্রদা, লমহাঙদা অমসুং চহী নিফু অঙকপা থবকশিং অমসুং খূদমশিং উত্তুনা মখোয়বু ইজিপ্তগী পুথোকখি~।
\p
\v 37 “ ‘নখোয়গী ঈশ্বর যেহোবানা নখোয়গী নচিন ননাউশিংগী নরক্তগী ঐগা মান্নবা ৱা তাকথোকপা মী অমা থোকহনবিগনি, মহাক্না হায়বা নখোয়না তাগদবনি’ হায়না ইস্রায়েল মচাশিংদা হায়খিবা মৌশি অদু মহাক অসিনি~।
\v 38 সীনায় চীংদা মঙোন্দা ৱা ঙাঙবিখিবা স্বর্গদূতকা লোয়ননা লমহাঙদা মীয়ামগী মরক্তা লৈরম্বা অমসুং ঐখোয়দা পীবিনবা অহিংবা ৱা অদু ফংখিবা, ঐখোয়গী ইপা ইপুশিংগা লৈরম্বা মহাক অদু অসিনি~।
\v 39 ঐখোয়গী ইপা ইপুশিংনা মহাক্কী ৱা ইন্নীংখিদে, অদুবু মহাকপু মখোয়দগী ইন্থোক্তুনা মখোয়গী থম্মোইনা অমুক ইজিপ্তা হঞ্জিন্দুনা
\v 40 হারোন্দা হায়খি, ‘ঐখোয়গী মাঙ থাদুনা চৎনবা ঐখোয়গীদমক লাইশিং শাবিয়ু; মরমদি ঐখোয়বু ইজিপ লৈবাক্তগী চিংবিরকপা মৌশিদা করি থোকখ্রবা ঐখোয় খঙদে~।’
\v 41 মতম অদুদা মখোয়না শন্নাউ অমা শাদুনা মূর্ত্তি অদুদা ঈরাৎপোৎ কৎখি, অদুগা মখোয়গী মখূৎনা শাখ্রবা পোৎ অদুদা হরাউরম্মী~।
\v 42 অদুদগী ঈশ্বরনা মখোয়দগী লৈথোকখি অমসুং অতিয়া নোংদোনগী লান্মী তেঙ্গোলবু খুরুম্নবা মখোয়বু থাদোকখি; ৱা তাকথোকপা মীশিংগী লাইরিক্তা ইখিবা অসিগুম্ননি,
\q1 ‘হে ইস্রায়েলগী ইমুং,
\q1 লমহাঙদা চহী নিফু নখোয়না বলি তৌদুনা শাশিং অমসুং ঈরাৎপোৎশিং ঐঙোন্দা কৎপা নৎত্রা?
\q1
\v 43 নখোয়না খুরুম্নবা শাবা মূর্ত্তিশিং,
\q1 হায়বদি মোলোক্কী ফিয়ূম,
\q1 অদুগা নখোয়গী লাই রেমফানগী থৱান্মিচাক অদু নখোয়না পুখি~।
\q1 অদুগা ঐনা নখোয়বু বাবিলোনগী ৱাংমদা লানফা ওইনা পুগনি~।’
\p
\v 44 “ঐখোয়গী ইপা ইপুশিংনা সাক্ষীগী ফিশঙ অদু লমহাঙদা মখোয়গা লোয়ননা থম্লম্মী~। ঈশ্বরনা মৌশিদা য়াথং পীদুনা হায়বগুম, মহাক্না উখিবা মওং অদুগা মান্ননা মহাক্না শাগদবনি;
\v 45 ঐখোয়গী ইপা ইপুশিংনা মদু ফংদুনা যোশূৱাগা লোয়ননা ঈশ্বরনা ঐখোয়গী ইপা ইপুশিংগী মমাঙদগী তান্থোকখিবা জাতি অদুগী লমদা পুরকখি~। মদু দেবিদকী মতম অদু ফাওবা লৈরম্মী~।
\v 46 দেবিদনা ঈশ্বরগী মাঙদা চানবিবা ফংজখি অমসুং যাকোবকী ঈশ্বরগী লৈফম অমা ফংনবা নিজখি~।
\v 47 অদুবু মহাক্কীদমক য়ূম অদু সোলোমোন্না শাজখি~।
\p
\v 48 “অদুম ওইনমক ৱাংথোইরবা অদুনা খূৎনা শাবা য়ূমদা লৈতে, ৱা তাকথোকপা মীনা হায়বগুম্বনি,
\q1
\v 49 ‘স্বর্গদি ঐগী ফম্বান্নি,
\q1 মালেমদি ঐগী খোঙনেৎফম্নি~।
\q1 ঐগীদমক নখোয়না করম্বা য়ূম শাগদগে?’ যেহোবানা হায়,
\q1 ‘নৎত্রগা ঐগী পোত্থাফম কদায়দনো?
\q1
\v 50 ঐগী খূৎনা পোৎ পূম্নমক শেমখিবা নৎত্রা?’
\p
\v 51 “নখোয় ঙক কনবা, থম্মোইদা অমসুং নাকোংদা ঊন কক্তবশা, নখোয়না মতম পূম্নমক্তা থৱায় অশেংববু থিংই; নখোয় অসি নখোয়গী নপা নপুশিংগুম্বনি~।
\v 52 ৱা তাকথোকপা মীশিংগী মরক্তা নখোয়গী নপা নপুশিংনা ওৎনৈখিদবা য়াওখিব্রা? ধর্ম্মচেনবা ইবুংঙো অদু লাকপগী মরীদা হান্না হায়দোকখিবশিং অদু মখোয়না হাৎখি, হৌজিক নখোয়না মহাকপু পীথোক্লে অদুগা হাত্তোক্লে;
\v 53 স্বর্গদূতশিংনা পীরবা ৱায়েন য়াথং অদু নখোয়না ফংলে, অদুগা মদু ঙাক্তে~।”
\s1 স্তিফান শিবা
\p
\v 54 মখোয়না ৱাশিং অসি তাবদা শাথিনা শাউখি অমসুং ময়া ক্রক ক্রক চিক্তুনা মঙোন্দা ওনশিনখি~।
\v 55 অদুবু স্তিফান্না থৱায় অশেংবনা থল্লদুনা অতিয়ারোমদা শংত্রিক য়েংখৎখিবদা ঈশ্বরগী মতিক মঙান অমসুং যীশুনা ঈশ্বরগী য়েৎ থংবদা লেপ্ত‌ুনা লৈবা উরম্মী,
\v 56 অদুগা হায়খি, “য়েংউ, স্বর্গ হাংদোকপা অমসুং মীগী মচা নিপা অদুনা ঈশ্বরগী য়েৎ থংবদা লেপ্ত‌ুনা লৈবা ঐনা উই~।
\p
\v 57 মসিদা মখোয়না খোঞ্জেন হৌনা লাউদুনা মনাকোং মেনশিনখি অমসুং মখোয় অমতা ওইনা মঙোন্দা হোৎচিনখি,
\v 58 অদুগা মহাকপু সহরগী মপান্দা তান্থোক্তুনা নূঙনা থারম্মী; অদুগা সাক্ষী ওইরিবশিংনা মখোয়গী মফিশিং অদু সোল কৌবা নহা অমগী মখোঙদা থমখি~।
\v 59 মখোয়না স্তিফানবু নূঙনা থারিঙৈদা, মহাক্না ঈশ্বরদা হায়জরকই, “ইবুংঙো যীশু, ঐগী থৱায় লৌশিনবিয়ু~।”
\v 60 অদুদগী মহাক্না খুরু খুদক কূন্দুনা অহৌবা খোঞ্জেন্না লাউদুনা হায়জখি, “ইবুংঙো, পাপ অসি মখোয়গী মথক্তা তাহনবিগনু~।” মহাক্না ৱা অসি হায়রম্লগা তূমখি~।
\c 8
\s1 খৃষ্টানশিংবু ওৎপা
\p
\v 1 স্তিফানবু হাৎপদা সোলনা অয়াবা পীখি~। নুমিৎ অদুদা যেরূশালেমদা লৈবা শীংলুপকী মথক্তা কন্না ওৎনৈবা হৌরকখি; পাখোনচৎপশিং নত্তনা মখোয় পূম্নমক যুদিয়া অমসুং সমরিয়া অপূম্বদা ইচাই চাইথোক্নখি~।
\v 2 ঈশ্বরবু চেৎনা নীংবা মীশিংনা স্তিফানবু পুদুনা ফুমখি অদুগা মহাক্কীদমক কন্না তেংথাখি~।
\p
\v 3 অদুবু সোলনা য়ূম য়ূমদা চঙদুনা নিপা অমসুং নুপীশিংবু চিংথোক্লগা কৈশুমশঙদা থম্লদুনা শীংলুপ্পু ওৎখায়রম্মী~।
\v 4 চাইথোকখ্রবা মীশিং অদুনা চৎপা মফম মফমদা ৱাপাউ শন্দোক্লম্মী~।
\v 5 ফিলিপ্না সমরিয়াগী সহর অমদা চৎখি, অদুগা মখোয়দা খৃষ্টবু শন্দোকখি~।
\v 6 মীয়াম অদুনা ফিলিপকী ৱা তাবদা অমসুং মহাক্না তৌবা খূদমশিং উবদা, মখোয় পূক্নীং অমতা ওইনা মহাক্না হায়বা ৱা অদুদা পূক্নীং চঙলম্মী~।
\v 7 শেংদবা থৱায় চঙবা মী কয়াদগী শেংদবা থৱায়শিংনা অহৌবা খোঞ্জেন্না লাউরদুনা থোক্লকখি; অদুগা মহাক্না নাকন নাম্মা শিথবা অমসুং মখোঙ তেকপা মী কয়াবু ফহনখি~।
\v 8 অদুনা সহর অদুদা য়াম্না হরাউরম্মী~।
\s1 হিকাপ য়ৈকাপ শিজিন্নবা সিমোন
\p
\v 9 সহর অদুদা হান্না হিকাপ য়ৈকাপ শিজিন্নরম্বা সিমোন কৌবা নিপা অমা লৈরম্মী, অদুগা সমরিয়াগী মীশিংবু ঙকহল্লম্মী অমসুং মশামক অথোইবা মী অমনি হায়না চাউথোকচরম্মী~।
\v 10 খ্বাইদগী অপিকপদগী খ্বাইদগী অচৌবা মী পূম্নমক্না মহাক্কী ৱা পূক্নীং চঙনা তাদুনা হায়রকই, “নিপা অসি ঈশ্বরগী অকনবা পাঙ্গল লৈবা মীনি~।”
\v 11 মহাক্কী হিকাপ য়ৈকাপ্না মখোয়বু মতম কুইনা ঙকহল্লম্বা মরম্না মখোয়না মঙোন্দা পূক্নীং চঙলম্মী~।
\v 12 অদুবু ফিলিপ্না ঈশ্বরগী নিংথৌ লৈবাক্কী অমসুং যীশু খৃষ্টগী মিংগী মরমদা শন্দোকপা অদু মখোয়না থাজরবদা, মখোয়না, হায়বদি নিপা অমসুং নুপীশিংনা বাপ্টাইজ লৌরম্মী~।
\v 13 অদুগা সিমোন মশামক্নসু থাজখি; মহাক্না বাপ্টাইজ লৌরগা মহাক্না ফিলিপকা লোয়নখি, অদুগা খূদমশিং অমসুং অঙকপা থবকশিং অদু উবদা ঙক্লম্মী~।
\p
\v 14 সমরিয়াগী মীশিংনা ঈশ্বরগী ৱা লৌশিল্লে হায়বা যেরূশালেমদা লৈবা পাখোনচৎপশিংনা তাবদা, মখোয়না পিতর অমসুং যোহানবু মখোয়গী মনাক্তা থাখি~।
\v 15 মখোয়না থৱায় অশেংবা ফংনবা পাখোনচৎপশিংনা লাক্লগা মখোয়গীদমক হায়জবিরম্মী;
\v 16 মরমদি থৱায় অশেংবনা মখোয় কনা অমতগী মথক্তা লাক্লমদ্রি; মখোয়না ইবুংঙো যীশুগী মিংদা বাপ্টাইজ লৌবতনি~।
\v 17 অদুদগী মখোয়না মখোয়গী মথক্তা মখূৎ থম্বা মতমদা মখোয়না থৱায় অশেংবা ফংজখি~।
\v 18 পাখোনচৎপশিংগী খূৎ মখোয়গী মথক্তা থম্বদা থৱায় অশেংবা ফংখি হায়বা সিমোন্না উরম্মী, মদুদা মহাক্না মখোয়দা শেন কৎখি,
\v 19 অদুগা হায়রকই, “ঐনা খূৎ থম্বা মী খুদিংনা থৱায় অশেংবা ফংনবা ঐঙোন্দসু মতিক অসি পীবিয়ু~।”
\v 20 মদুদা পিতরনা খুমখি, “ঈশ্বরগী খূদোন অসি শেন্না লৈবা য়াই হায়না নহাক্না খনবা মরম্না নহাক্কী শেন অদু নহাক্কা লোয়ননা মাঙসনু~।
\v 21 মসিদা নহাক্কী শরূক অমসুং থৌদাং লৈতে, মরমদি নহাক্কী থম্মোই অসি ঈশ্বরগী মাঙদা চুমদে~।
\v 22 মরম অদুনা নহাক্কী ফত্তবা অদুদগী পূক্নীং হোংউ অমসুং ঈশ্বরদা হায়জৌ, অদু ওইরবদি নহাক্কী থম্মোইনা খল্লিবা অদু কোকপিবা য়াই~।
\v 23 নহাক্তি অখাবা মশিঙ্গাদা লৈ অমসুং অয়োল অরান্না পুল্লি হায়বা ঐনা উরে~।”
\v 24 মদুদা সিমোন্না খুম্লকখি, “নখোয়না হায়খিবা অদু ইথক্তা অমতা তাদনবা নখোয়না ঐগীদমক ইবুংঙোদা হায়জবিয়ু~।”
\v 25 মখোয়না সাক্ষী পীরবা অমসুং ইবুংঙোগী ৱা অদু শন্দোক্লবা মতুংদা সমরিয়া মীশিংগী খুঙ্গং কয়াদা অফবা ৱাপাউ শন্দোক্লগা যেরূশালেমদা হল্লকখি~।
\s1 ফিলিপ অমদি ইথিয়োপিয়াগী ফৈদা
\p
\v 26 অদুগা ইবুংঙোগী দূত অদুনা ফিলিপ্তা হায়রকই, “হৌগত্তুনা খা পাংনা যেরূশালেমদগী গাজা তান্না কূমথবা লম্বী অদুদা চৎলু~।” মদু লমহাঙনি~।
\v 27 অদুদগী মহাক্না হৌগত্তুনা চৎখি~। অদুগা য়েংউ, ইথিয়োপিয়াগী ফৈদা অমা লৈরম্মী, মহাক্তি ইথিয়োপিয়াগী মহারানী কন্দাকীগী মখাদা লৈবা অচৌবা মতিক লৈবা, মহাক্কী লন্থুম পূম্নমক পান্নবা মীশক অমনি, অদুগা ঈশ্বরবু খুরুমজনবা যেরূশালেমদা চৎলুবনি~।
\v 28 মহাক্না হল্লকপদা মহাক্কী শগোল গাড়ীদা ফমদুনা ৱা তাকথোকপা যিশাইয়াগী লাইরিক পাদুনা লৈরম্মী~।
\v 29 মদুদা থৱায় অদুনা ফিলিপ্তা হায়খি, “নকশিল্লু অদুগা শগোল গাড়ী অসিগী মনাক্তা চঙউ~।”
\v 30 ফিলিপ্না মফম অদুদা চেনশিনবদা, নিপা অদুনা ৱা তাকথোকপা যিশাইয়াগী লাইরিক পারিবা অদু তাখি, মদুদা হায়খি, “নহাক্না পারিবা অদু খঙব্রা?”
\v 31 ইথিয়োপিয়াগী মী অদুনা হায়খি, “কনাগুম্বা অমনা তাকপিদ্রবদি, ঐনা করম্না খঙগনি?” অদুগা মহাক্না ফিলিপ্পু কাখৎলক্তুনা মহাক্কা লোয়ননা ফম্মিন্ননবা হায়জখি~।
\v 32 মহাক্না পারম্বা শাস্ত্রগী শরূক অদু অসিনি,
\q1 “শা হাৎফমদা য়াউ অমগুম্না পুরক্লে;
\q1 য়াউ মচানা মতু ককপা মীগী মাঙদা তূমিন্না লৈবগুম,
\q1 মহাক্না মচীন কাথোক্তে~।
\q1
\v 33 মহাক্কী নোল্লুকপদা মহাক্কী ৱায়েন লৌথোকখ্রে,
\q1 কনানা মহাক্কী মীরোন লাউথোক্কদগে?
\q1 মরমদি মহাক্কী থৱায় মালেমদগী লৌথোকখ্রে~।”
\p
\v 34 ফৈদা অদুনা ফিলিপ্তা হায়খি, “ঐনা নঙোন্দা হায়জরি, ৱা তাকথোকপা মী অসিনা ৱা অসি কনাগী মরমদা হায়রিবনো? মশাগী মরমদা হায়জিরব্রা, নৎত্রগা কনাগুম্বা অমগী মরমদা হায়রিব্রা?”
\v 35 ফিলিপ্না মচীন কাথোক্তুনা শাস্ত্রগী মফম অদুমক্তদগী হৌদুনা মঙোন্দা যীশুগী মরমদা অফবা ৱাপাউ শন্দোকখি~।
\v 36 মখোয়না লম্বী অদুদা অসুম লাকপদা ঈশিং লৈবা মফম অমদা য়ৌরক্লম্মী; মদুদা ফৈদা অদুনা হায়খি, “য়েংউ, ঈশিং লৈ~। নহাক্না ঐবু বাপ্টাইজ তৌবিবদা করি অপনবা লৈবগে?”
\v 37 মদুদা ফিলিপ্না খুমখি, “নহাক্না থম্মোই শেংনা থাজরবদি, ঐনা নহাকপু বাপ্টাইজ তৌবা য়াই~।” মদুদা মহাক্না হায়খি, “যীশু খৃষ্টদি ঈশ্বরগী মচা নিপানি হায়বা ঐনা থাজৈ~।”
\v 38 অদুগা শগোল গাড়ী অদু খাম্নবা মহাক্না য়াথং পীরম্মী, অদুগা মখোয় অনীমক হায়বদি ফিলিপ অমসুং ফৈদানা ঈশিংদা কূমথরম্মী; অদুগা ফিলিপ্না মহাকপু বাপ্টাইজ তৌবিখি~।
\v 39 মখোয়না ঈশিংদগী কাখৎলকপা মতমদা, ইবুংঙোগী থৱায়না ফিলিপ্পু খঙহৌদনা পুথোকখি, অদুগা ফৈদা অদুনা ফিলিপ্পু অমুক হন্না উদ্রে; অদুবু মহাক্না হরাউনা চৎচখি~।
\v 40 অদুগা ফিলিপ্না মহাক অজোতস্তা লৈ হায়বা খঙলম্মী; মহাক্না কৈসারিয়াদা থুংদ্রিবা ফাওবা মহাক্না লাল্লকপা সহর পূম্নমক্তা অফবা ৱাপাউ শন্দোক্লম্মী~।
\c 9
\s1 সোলনা পূক্নীং হোংবা
\p
\v 1 মতম অদুদা সোলনা ইবুংঙোগী সেবোকশিংবু কিহন্নবা অমসুং হাৎনবা নুংশা স্বর ফি ফি কামদুনা পুরোহিৎলেনগী মনাক্তা চৎলম্মী,
\v 2 অদুগা মঙোন্দগী দমাস্কসকী \f + \fr 9:2 \fk সিনাগোগ: \ft যিহূদিশিংগী ঈশ্বর খুরুম্নফম, ৱায়েনফম অমসুং ৱায়েন য়াথং তম্বিবা মফম~।\f*সিনাগোগশিংদা পুনবা চিঠি নিরম্মী, করিগুম্বা মহাক্না \f + \fr 9:2 \fk লম্বী: \ft পাখোনচৎপগী লাইরিক্তা খৃষ্টানশিংবু হিংবগী লম্বী হায়না মিংগৌনৈ~।\f*লম্বী অদুগী মতুং ইনবা নিপা অমসুং নুপী ফংলবদি, মহাক্না মখোয়বু বন্দি ওইনা যেরূশালেমদা পুরক্নবনি~।
\v 3 মহাক্না অসুম লাকপদা দমাস্কস য়ৌশিল্লকপদা, খঙহৌদনা স্বর্গদগী মঙান অমনা মহাক্কী অকোয়বদা ঙাল্লম্মী~।
\v 4 মদুদা মহাক লৈপাক্তা তুথরম্মী অমসুং মঙোন্দা খোঞ্জেন অমনা হায়বা তারে, “সোল! সোল! নহাক্না ঐবু ওৎনৈরিবা করিগীনো?”
\v 5 অদুগা মহাক্না হায়খি, “ইবুংঙো, নহাক কনানো?” মদুদা ইবুংঙোনা হায়খি, “ঐদি নহাক্না ওৎনৈরিবা যীশুনি; তিংখংদা নখোঙনা কাওবা অসি নহাক্কীদমক অৱাবনি~।”
\v 6 মদুদা মহাক্না নিক্লদুনা অমসুং ঙক্লদুনা হায়খি, “ইবুংঙো, ঐবু করি তৌজৌ হায়বগে?” মদুদা ইবুংঙোনা মঙোন্দা হায়খি, “হৌগত্তুনা সহর অদুদা চঙউ, অদুগা নহাক্না করি তৌগদগে হায়বা নঙোন্দা হায়গনি~।”
\v 7 সোলগা চৎমিন্নবা মীশিংনা চঙক্নদুনা মফম অদুদা লেপ্ত‌ুনা লৈখি, খোঞ্জেন্দি তারগা কনা অমতা উরমদে~।
\v 8 সোলনা লৈপাক্তগী হৌগৎখি, অদুবু মহাক্না মমিৎ পাঙথোক্লকপদা করি অমতা উবা ঙমখিদে; মদুদা মখোয়না মহাকপু মখূৎ শম্বিদুনা দমাস্কস্তা পুরকখি~।
\v 9 নুমিৎ হুম্নি মহাক উবা ঙমদনা অমসুং চাদ থক্তনা লৈরম্মী~।
\s1 অনানীয়ানা সোলবু বাপ্টাইজ তৌবা
\p
\v 10 অনানীয়া কৌবা কনাগুম্বা সেবোক অমা দমাস্কস্তা লৈরম্মী~। ইবুংঙোনা দর্শন অমদা মঙোন্দা হায়খি, “অনানীয়া~।” মহাক্না খুমখি, “ঐ মফম অসিদা লৈজৈ, ইবুংঙো~।”
\p
\v 11 ইবুংঙোনা মঙোন্দা হায়খি, “হৌগত্তুনা ‘অচুম্বা’ কৌবা লম্বী অদুদা চৎলু, অদুগা যিহূদাগী য়ূমদা তার্সস্তগী লাকপা সোল কৌবা মী অমগী মরমদা হংউ; মরমদি য়েংউ, মহাক হায়জদুনা লৈরি~।
\v 12 মহাক্না উবা ঙমজনবা দর্শন অমদা অনানীয়া কৌবা নিপা অমা লাক্তুনা মহাক্কী মথক্তা মখূৎ থম্বিবা উরে~।”
\v 13 অদুবু অনানীয়ানা খুমখি, “ইবুংঙো, মহাক্না যেরূশালেমদা লৈবা নহাক্কী অশেংবা মীশিংদা ফত্তবা কয়া তৌখি হায়বা ঐনা নিপা অসিগী মরমদা মী কয়াদগী তারে~।
\v 14 অদুগা মফম অসিদা নহাক্কী মিং কৌজবা মী পূম্নমকপু ফা পুন্নবা অথোইবা পুরোহিৎশিংদগী অয়াবা মহাক্না ফংলে~।”
\v 15 অদুবু ইবুংঙোনা মঙোন্দা হায়খি, “চৎলু, মরমদি মহাক্না অতোপ্পা জাৎশিংদা, নিংথৌশিংদা অমসুং ইস্রায়েল মচাশিংদা ঐগী মিং পুননবা মহাক অসি ঐনা খন্দোক্লবা ঐগী খূৎলাইনি~।
\v 16 মরমদি মহাক্না ঐগী মিংগীদমক কয়ামুক অৱাবা খাঙগদগে হায়বা ঐনা মঙোন্দা উহনগনি~।”
\p
\v 17 অনানীয়ানা চৎখিদুনা য়ূম অদুদা চঙলম্মী, অদুগা সোলগী মথক্তা মখূৎ থম্লগা হায়খি, “ইচীন ইনাউ সোল, নহাক্না লাকপা লম্বীদা নঙোন্দা উহনবিখিবা ইবুংঙো যীশুনা নহাক্না অমুক হন্না উবা ঙম্নবা অমসুং থৱায় অশেংবনা থন্ননবা ঐবু থাবিরকপনি~।”
\v 18 খূদক অদুমক্তদা কুরাংপানগুম্বা করিগুম্বা খরা মহাক্কী মমিত্তগী তারম্মী, অদুগা মহাক্না অমুক হন্না উবা ঙম্লম্মী, অদুগা হৌগত্তুনা বাপ্টাইজ লৌজখি~।
\v 19 মহাক্না করিগুম্বা খরা চারবা মতুংদা মহাক কনখৎলকখি~। অদুগা সোলনা নুমিৎ কয়ামরুম দমাস্কস্তা লৈবা সেবোকশিংগা লৈমিন্নরম্মী~।
\s1 সোলনা খৃষ্ট শন্দোকপা
\p
\v 20 খূদক অদুদগী মহাক্না সিনাগোগশিংদা খৃষ্টদি ঈশ্বরগী মচা নিপানি হায়না শন্দোকপা হৌরম্মী~।
\v 21 মহাক্কী ৱা তাবা পূম্নমক্না ঙক্লদুনা হায়খি, “মিং অসি শোঞ্জবা যেরূশালেমদা লৈবা মীশিংবু মাঙহনখিবা মী অদু মহাক অসি নৎত্রা? মহাক্না মখোয়বু পুন্দুনা অথোইবা পুরোহিৎশিংগী মনাক্তা পুনবা লাকপা নৎত্রা?”
\v 22 অদুবু সোলদি হেন্না হেন্না মপাঙ্গল কনখৎলম্মী অমসুং যীশুদি খৃষ্ট অদুমক্নি হায়বা খূদম উত্তুনা দমাস্কস্তা লৈবা যিহূদি পূম্নমকপু চমম্নহল্লম্মী~।
\s1 সোলনা যেরূশালেমদা চৎপা
\p
\v 23 নুমিৎ কয়ামরুম হৌখ্রবা মতুংদা যিহূদিশিংনা মহাকপু হাৎনবা ৱা তান্নরম্মী;
\v 24 অদুবু সোলনা মখোয়গী শরৌ শীনবা অদু খঙলকখি~। মহাকপু হাৎনবা মখোয়না অহিং নুংথিল অনীমক্তা থোঙজাউশিংদা শঙদুনা লৈরম্মী~।
\v 25 অদুদগী সেবোকশিংনা মহাকপু পুরগা অহিংদা চেকপল মথক্তগী অচৌবা থুম্মোক অমদা হাপ্লগা থাদরকখি~।
\v 26 মহাক্না যেরূশালেমদা লাক্লগা সেবোকশিংগা তিন্নজনবা হোৎনরম্মী; অদুগা মহাক সেবোক্নি হায়বা মখোয়না থাজদদুনা মখোয় পূম্নমক্না মহাকপু কিরম্মী~।
\v 27 অদুবু বর্নবাসনা মহাকপু লৌশিল্লগা পাখোনচৎপশিংগী মনাক্তা পুরক্লম্মী~। অদুগা মতৌ করম্না সোলনা ইবুংঙোবু লম্বীদা উখিবা অমসুং মঙোন্দা ৱা ঙাঙবিখিবা, অদুগা করম্না মহাক্না দমাস্কস্তা যীশুগী মিংদা থৌনা ফনা শন্দোকখিবা অদু মখোয়দা তম্লম্মী~।
\v 28 সোলনা মখোয়গা লোয়ননা যেরূশালেমদা চত্থোক চৎশিন তৌরম্মী~।
\v 29 অদুগা মহাক্না থৌনা ফনা ইবুংঙো যীশুগী মিংদা শন্দোকখি অমসুং গ্রীক লোন লোনবা যিহূদিশিংগা মরৈ য়েৎনখি; অদুবু মখোয়না মহাকপু হাৎনবা শরৌ শীল্লম্মী~।
\v 30 অদুগা মচীন মনাউশিংনা মসি খঙলবদা মখোয়না মহাকপু কৈসারিয়াদা পুরকখি, অদুগা মহাকপু তার্সস্তা থাখি~।
\v 31 মরম অদুনা যুদিয়া, গালীল অমসুং সমরিয়াদা লৈবা শীংলুপশিংনা ঈঙথবা ফংলম্মী অমসুং থৱায়দা চাউখৎলম্মী~। মখোয়না ঈশ্বরবু কিবদা অমসুং থৱায় অশেংবগী থৌগৎপিবদা চত্তুনা মশীং হেনগৎলম্মী~।
\s1 পিতরগী থবক অমুক চত্থবা
\p
\v 32 পিতরনা অসুম কোয়না চত্তুনা লাকপদা লিদ্দাদা লৈবা অশেংবা মীশিংগী মনাক্তা লাকখি~।
\v 33 মদুদা মহাক্না ফমুংদা চহী নিপান তাদুনা লৈরবা অমসুং নাকন নাম্মা শিথবা ঐনিয়া কৌবা নিপা অমা থেংনখি~।
\v 34 অদুগা পিতরনা মঙোন্দা হায়খি, “ঐনিয়া, যীশু খৃষ্টনা নহাকপু ফহনবিরে; হৌগত্তুনা নহাক্কী ফমুং লোইশিল্লু~।” খূদক অদুদা মহাক্না হৌগৎখি~।
\v 35 লিদ্দাদা অমসুং শারোন তম্পাক্তা লৈবা পূম্নমক্না মহাকপু উরম্মী অমসুং মখোয়না ইবুংঙোদা মায় ওনশিল্লম্মী~।
\p
\v 36 যোপ্পাদা টাবিথা কৌবী সেবোক অমা লৈরম্মী~। টাবিথাগী অর্থদি \f + \fr 9:36 \fk দোর্কাস: \ft শজি মখল অমনি~।\f*দোর্কাস হায়বনি~। নুপী অসি মহাক্না তৌজখিবা অফবা থবকশিং অমসুং দান পীনহৈবনা থল্লম্মী~।
\v 37 মতম অদুদা মহাক নাদুনা শিরম্মী; অদুগা মখোয়না মহাক্কী হকচাং অদু চামথোকপিরগা মথক থংবা কা অমদা থম্লম্মী~।
\v 38 লিদ্দা অসি যোপ্পাগা নক্নবনিনা সেবোকশিংনা পিতর মফম অদুদা লৈ হায়বা তাবদা, মহাক্না মখোয়দা লেঙবিরক্নবা থীন্থবিরগনু হায়জরুনবা মখোয়না মহাক্কী মনাক্তা নিপা অনীখক থাখি~।
\v 39 মদুদা পিতরনা হৌগত্তুনা মখোয়গা লোয়ননা চৎলম্মী~। মহাক্না থুংলরবদা মখোয়না মহাকপু মথক্কী কাদা পুখৎখি; অদুগা লুখ্রাবী পূম্নমক মনাক্তা লেপ্ত‌ুনা কপ্ত‌ুনা লৈরম্মী অদুগা দোর্কাস্না মখোয়গা লৈমিন্নরিঙৈদা তূরম্বা ফূরিৎ অমসুং ফিরোন পূম্নমক মখোয়না উৎলম্মী~।
\v 40 অদুবু পিতরনা মখোয় পূম্নমক কা অদুদগী থোকহনখ্রগা খুরু খুদক কূন্দুনা হায়জখি; অদুগা হকচাং অদুদা ওনশিন্দুনা হায়খি, “টাবিথা হৌগৎলু!” মদুদা মহাক মমিৎ পাঙথোক্লকখি; অদুগা মহাক্না পিতরবু উবদা হৌগত্তুনা ফম্লম্মী~।
\v 41 মদুদা পিতরনা মহাকপু মখূৎ পায়দুনা চিংখৎপিরম্মী; অদুদগী মহাক্না অশেংবা মীশিং অমসুং লুখ্রাবীশিংবু কৌরগা মখোয়দা মহাকপু হিংনা শিন্নরম্মী~।
\v 42 পাউ অসি যোপ্পা শীন্থুংনা শন্দোক্লম্মী; অদুগা মী কয়ানা ইবুংঙোবু থাজরম্মী~।
\v 43 অদুগা পিতরনা নুমিৎ কয়ামরুম যোপ্পাদা সিমোন কৌবা শঊন নোইবা অমগা লৈমিন্নরম্মী~।
\c 10
\s1 কোর্নিলিয়ানা পিতরদা মী থাবা
\p
\v 1 ইতালিগী লান্মী কাঙবু কৌবা লান্মী চামগী মপু কোর্নিলিয়া কৌবা কনাগুম্বা নিপা অমা কৈসারিয়াদা লৈরম্মী~।
\v 2 মহাক অসি ঈশ্বরবু চেৎনা নীংবা অমসুং মহাক্কী ইমুং মনুং পূম্নমক্কা ঈশ্বরবু কিবা মীনি~। মহাক্না মীশিংদা দান য়াম্না পীরম্মী অমসুং ঈশ্বরদা তত্তনা হায়জরম্মী~।
\v 3 নোংমা নুমিৎ অমগী \f + \fr 10:3 \fk মাপনশুবা পূং: \ft চাউরাক্না নুমিদাংগী পূং 3~।\f*মাপনশুবা পূং অদুৱাইদা দর্শন অমদা ঈশ্বরগী দূত অমনা মঙোন্দা চঙশিল্লক্লগা মঙোন্দা “কোর্নিলিয়া” হায়খিবা অদু মহাক্না ময়েক শেংনা উরম্মী~।
\v 4 মঙোন্দা শংত্রিক য়েংবদা কোর্নিলিয়ানা কিরদুনা হায়খি, “মসি করিনো, ইবুংঙো?” স্বর্গদূত অদুনা মঙোন্দা হায়খি, “নহাক্কী হায়জবা অমসুং নহাক্কী দান ময়াম অদু ঈশ্বরগী মাঙদা নীংশিংনিংঙাই ওইনা কাখৎলক্লে~।
\v 5 যোপ্পাদা নিপাশিং থাখো, অদুগা পিতর কৌবা সিমোনবু কৌহল্লু~।
\v 6 মহাক অসি শঊন নোইবা সিমোনগা লৈ, মহাক্কী য়ূমদি সমুদ্র মপান্দনি; নহাক্না তৌগদবা অদু মহাক্না নঙোন্দা হায়গনি~।
\v 7 অদুদগী কোর্নিলিয়াদা ৱা ঙাঙলম্বা স্বর্গদূত অদু চৎখি, অদুগা মহাক্না মহাক্কী মনাইশিংদগী অনী অমসুং মহাকপু তত্তনা থৌগল তৌবা লান্মীশিংদগী ঈশ্বরবু চেৎনা নীংবা লান্মী অমবু কৌরম্মী~।
\v 8 মহাক্না হীরম খুদিংমক মখোয়দা শন্দোক্না হায়রগা মখোয়বু যোপ্পাদা থারম্মী~।
\s1 পিতরগী দর্শন
\p
\v 9 মথংগী নুমিত্তা মখোয়না অসুম লাক্তুনা সহর অদু নকশিল্লক্লবদা, হায়জনবগীদমক পিতরনা \f + \fr 10:9 \fk তরুকশুবা পূং: \ft নুমিৎয়ুংলমদাই~।\f*তরুকশুবা পুংদা য়ূমথক্তা কাখৎলম্মী~।
\v 10 মহাক চাক লাম্লদুনা করিগুম্বা খরা চনীংলম্মী, অদুবু মখোয়না চানবা থৌরাঙ তৌরিঙৈদা মহাক \f + \fr 10:10 \fk সমাধি: \ft মসি মহৌশাগী ৱাখল কাউথোক্তুনা ঈশ্বরনা উহনবিবা অদুদতা থৱায় লুপ্ত‌ুনা লৈবগী ফিবম্নি~।\f*সমাধিগী ফিবমদা লৈরম্মী~।
\v 11 অদুগা মহাক্না স্বর্গ হাংদোকপা অমসুং করিগুম্বা অপাকপা ফিগুম্বা অমা চিথেক মরিদা পুন্দুনা মালেমদা থাদরকপা উরম্মী~।
\v 12 মদুদা মালেমগী মখোঙ মরি পানবা মখল পূম্নমক্কী শাশিং, লম্লক্কী শাশিং, লৈপাক্তা মপূক্না শিত্তুনা চৎপা জীবশিং অমসুং অতিয়াগী উচেকশিং য়াওরম্মী~।
\v 13 অদুগা “হৌগৎলু, পিতর, হাত্তুনা চাউ” হায়বা খোঞ্জেন অমা মঙোন্দা লাক্লম্মী~।
\v 14 অদুবু পিতরনা হায়খি, “ইবুংঙো, অদুম্না ওইদসনু! ঐনা কৈদৌঙৈদসু অমাংবা নৎত্রগা শেংদবা অমতা চাজদ্রি~।”
\p
\v 15 অদুদগী “ঈশ্বরনা শেংহনখ্রবা অদু নহাক্না শেংদবা কৌরোইদবনি” হায়বা খোঞ্জেন অমা অমুক্কা অনীশুবা ওইনা মঙোন্দা লাকখি~।
\v 16 মসি অসুম্না অহুম্লক হন্না থোকখি, অদুগা খূদক্তা পোৎ অদু অতিয়াদা লৌখৎখি~।
\s1 পিতরনা কৈসারিয়াদা চৎপা
\p
\v 17 পিতরনা উখিবা দর্শন অদুগী অর্থগী মরমদা চঙক্নদুনা লৈরিঙৈদা কোর্নিলিয়ানা থারকপা নিপাশিং অদুনা সিমোনগী য়ূম অদু হংলদুনা থোঙ্গান্দা লেপ্ত‌ুনা লৈরম্মী,
\v 18 অদুগা মখোয়না কৌরগা পিতর কৌবা সিমোন মফম অদুদা লৈব্রা হায়না হংলম্মী~।
\p
\v 19 পিতরনা দর্শন অদুগী মরমদা খল্লিঙৈদা, থৱায় অদুনা মঙোন্দা হায়খি, “য়েংউ, নিপা অহুম্না নহাকপু থিরি~।
\v 20 মরম অদুনা হৌগত্তুনা কূমথৌ, অদুগা মখোয়গা লোয়ননা চৎমিন্নৌ, করি অমতা চিংনগনু; মরমদি ঐনা মখোয়বু থারকপনি~।”
\p
\v 21 মদুদা পিতরনা কূমথরগা কোর্নিলিয়ানা মঙোন্দা থারকপা নিপাশিং অদুদা হায়খি, “য়েংউ, নখোয়না থিরিবা মী অদু ঐনি~। নখোয়না করি মরমগীদমক লাক্লিবনো?”
\p
\v 22 মখোয়না হায়খি, “লান্মী চামগী মপু, ধর্ম্মচেনবা মী, ঈশ্বরবু কিবা অমসুং যিহূদি জাতি পূম্নমক্না শোন্নবা কোর্নিলিয়ানা নহাকপু মহাক্কী য়ূমদা কৌনবা অমসুং নহাক্কী ৱা তানবা অশেংবা স্বর্গদূতনা মঙোন্দা তাকপিরে~।”
\v 23 মদুদা পিতরনা মখোয়বু মনুংদা কৌশিন্দুনা লৈহনখি~। মথংগী নুমিত্তা পিতরনা মখোয়গা লোয়ননা চৎলম্মী, অদুগা যোপ্পাদগী মচীন মনাউ খরনা মহাক্কা লোয়নরম্মী~।
\p
\v 24 মথংগী নুমিৎ অদুদা মখোয়না কৈসারিয়াদা থুংলম্মী~। কোর্নিলিয়ানা মখোয়বু ঙাইদুনা লৈরম্মী, অদুগা মহাক্কী মরী মতাশিং অমসুং নক্নবা মরূপ মপাংশিংবু পূন্না কৌশিন্দুনা লৈরম্মী~।
\v 25 অদুগা পিতরনা মনুংদা চঙলকপদা কোর্নিলিয়ানা মহাক্কা উনরে, অদুগা মহাক্কী মখোঙদা তুথদুনা মহাকপু খুরুমজখি~।
\v 26 অদুবু পিতরনা মহাকপু চিংখৎপিদুনা হায়রকই, “হৌগৎলু! ঐসু মীনি~।”
\v 27 অদুগা মহাক্না মহাক্কা পূন্না ৱারী শারদুনা কা অদুদা চঙখি, অদুগা মফম অদুদা মী ময়াম পূন্না লৈরম্বা থেংনখি~।
\v 28 অদুগা পিতরনা মখোয়দা হায়খি, “যিহূদি অমনা অতোপ্পা জাৎকী মী অমবু উনবা নৎত্রগা তিন্নবা ৱায়েন কায় হায়বা নখোয়না খঙই; অদুবু ঐনা কনাগুম্বা অমবু অমাংবা নৎত্রগা শেংদবা হায়না কৌদনবা ঈশ্বরনা ঐঙোন্দা ফোংদোকপিরে~।
\v 29 মরম অদুনা ঐবু মী থাদুনা কৌরকপা মতমদা ঐনা করি অমতা য়েৎপা তৌদনা নখোয়দা লাকচরে~। মরম অদুনা নখোয়না ঐবু মী থাদুনা কৌহল্লরিবা করিগীনো হায়না ঐনা নখোয়দা হংজরি~।”
\v 30 কোর্নিলিয়ানা হায়খি, “নুমিৎ মরিনিগী মমাঙদা ঐনা পূংজা অসিমক্তদা চরা হেন্দুনা লৈরম্মী~। মাপনশুবা পূং তাবা মতমদা ঐনা ঐগী য়ূমদা হায়জরম্মী; অদুগা য়েংউ, অরংবা ফি শেৎপা নিপা অমা ঐগী মাঙদা লেপ্ত‌ুনা লৈরম্মী,
\v 31 অদুগা হায়খি, ‘কোর্নিলিয়া, নহাক্কী হায়জবা তাবিরে, নহাক্কী দান ময়াম অদু ঈশ্বরগী মাঙদা নীংশিংবিরে~।
\v 32 মরম অদুনা যোপ্পাদা মমিং পিতর কৌবা সিমোনবু কৌনবা মী থারো; মহাক সমুদ্র মপান্দা লৈবা শঊন নোইবা সিমোনগী য়ূমদা থুংদুনা লৈ~। মহাক্না লাক্লগা নঙোন্দা ৱা ঙাঙবিগনি~।’
\v 33 মরম অদুনা খূদক্তা ঐনা নহাকপু কৌনবা মী থাখিবনি; নহাক্না লেঙবিরকপা অসি ফরে~। মরম অদুনা ঈশ্বরনা নঙোন্দা হায়খিবা পূম্নমক্তু তানবা হৌজিক ঐখোয় পূম্নমক ঈশ্বরগী মমাঙদা লৈজরি~।”
\s1 কোর্নিলিয়াগী য়ূমদা পিতরনা শন্দোকপা
\p
\v 34 মদুদা পিতরনা মচীন কাথোক্তুনা হায়খি, “ঈশ্বরনা মীশক মীমায় য়েংদে হায়বা তশেংনমক ঐনা খঙলে;
\v 35 অদুবু জাতি খুদিংমক্তা ঈশ্বরবু কিবা অমসুং ধর্ম্মচেনবগী থবক তৌবা মী অদু ঈশ্বরনা য়াবি~।
\v 36 ঈশ্বরনা ইস্রায়েলগী মীশিংদা ৱা অদু থাখি, যীশু খৃষ্টগী মপান্না ঈঙথবগী ৱাপাউ শন্দোকই (মহাক্তি পূম্নমক্কী ইবুংঙোনি),
\v 37 মদুগী ৱা অদু যুদিয়াগী লম পূম্নমক্তা ফোংদোকখ্রে হায়বা নখোয়না খঙই~। মদু যোহান্না বাপ্টাইজ তৌবগী মরমদা শন্দোকখ্রবা মতুংদা গালীলদগী হৌনা শন্দোকখ্রবনি;
\v 38 ঈশ্বরনা নাজরেৎকী যীশুবু থৱায় অশেংবা অমসুং পাঙ্গলগী মপান্না থাউ হৈবিখিবা, মহাক্না অফবা থবক তৌদুনা অমসুং দিয়াবোলনা ওৎনৈরিবশিংবু ফহনবিদুনা কোয়না চৎলম্মী; মরমদি ঈশ্বরনা মহাক্কা লোয়নবিখি~।
\v 39 মহাক্না যিহূদিশিংগী লমদা অমসুং যেরূশালেমদা তৌখিবা থবক পূম্নমক অদুগী মরমদা ঐখোয়না সাক্ষীনি; মখোয়না মহাকপু উথক্তা য়ান্দুনা হাৎখি~।
\p
\v 40 অদুবু ঈশ্বরনা মহাকপু নুমিৎ হুম্নিশুবদা অশিবশিংগী মরক্তগী হিঙ্গৎহনবিদুনা ইফোং ফোংনা উহনবিখি~।
\v 41 মী পূম্নমক্না মহাকপু উখিদে, অদুবু ঈশ্বরনা খনগৎখ্রবা সাক্ষী ওইবা ঐখোয়না মহাকপু উখি~। মহাক্না অশিবশিংগী মরক্তগী হিঙ্গৎখ্রবা মতুংদা ঐখোয়না মহাক্কা লোয়ননা চামিন থকমিন্নখি~।
\v 42 হিংলিবশিংবু অমসুং অশিবশিংবু ৱায়েন্নবা ঈশ্বরনা খন্দোকখ্রবা অদু মহাক অসিনি হায়না মীশিংদা শন্দোক্নবা অমসুং সাক্ষী পীনবা মহাক্না ঐখোয়দা য়াথং পীবিরে~।
\v 43 ৱা তাকথোকপা মী পূম্নমক্না মহাক অসিগী মরমদা সাক্ষী পী, মদুদি মহাকপু থাজবা মী খুদিংনা মহাক অসিগী মিংগী মপান্না পাপ কোকপা ফংজগনি~।”
\p
\v 44 পিতরনা ৱাশিং অসি হায়রিঙৈদা, ৱা অদু তাবা মী পূম্নমক্কী মথক্তা থৱায় অশেংবা লাকখি~।
\v 45 মদুদা পিতরগা লাকমিন্নবা থাজবা ঊন ককপশিংনা ইঙক ঙকখি, মরমদি অতোপ্পা জাৎশিংদসু থৱায় অশেংবগী খূদোন হৈথবিরে~।
\v 46 মরমদি মখোয়না অতোপ্পা লোন লোনবা অমসুং ঈশ্বরবু থাগৎপা অদু মখোয়না তাখি~। মদুদা পিতরনা খুমখি,
\v 47 “ঐখোয়না থৱায় অশেংবা ফংবগুম্না ফংলবা মীশিং অসিবু বাপ্টাইজ তৌবিদনবা কনাগুম্বা মীনা \f + \fr 10:47 \fk ঈশিং: \ft মসি বাপ্টাইজ তৌবগী অশম্বা লোন্দানি~।\f*ঈশিং থিংবা ঙম্ব্রা?”
\v 48 খৃষ্টগী মিংদা মখোয়না বাপ্টাইজ লৌনবা মহাক্না মখোয়দা য়াথং পীখি~। অদুগা মখোয়না পিতরদা নুমিৎ খরা মখোয়গা লৈমিন্ননবা হায়জখি~।
\c 11
\s1 শেংদোকপগী মরম পিতরনা খঙহনবা
\p
\v 1 অতোপ্পা জাৎশিংনসু ঈশ্বরগী ৱা লৌশিনখ্রে হায়বা পাখোনচৎপশিং অমসুং যুদিয়াদা লৈবা ইচীন ইনাউশিংনা তাখি~।
\v 2 পিতরনা যেরূশালেমদা চৎখিবা মতমদা ঊন ককপা যিহূদিশিংনা মহাক্কা য়েৎনদুনা হায়রকই,
\v 3 “নহাক্না ঊন কক্তবা মীশিংগী মফমদা চঙদুনা মখোয়গা চামিন্নৈ~।”
\v 4 মদুদা পিতরনা থোকখিবা খুদিংমক অহৌবদগী মথং মনাউ নাইনা মখোয়দা হায়রকই,
\v 5 “ঐনা যোপ্পা সহরদা হায়জদুনা লৈরম্মী; ঐনা সমাধিগী ফিবমদা লৈরিঙৈদা দর্শন অমদা অপাকপা ফিগুম্বা অমা কূমথরক্তুনা মদুগী ফিনা মরিদা পুন্দুনা স্বর্গদগী থাদরকপা উখি অমসুং মদুনা ঐগী ইনাক য়ৌরকখি~।
\v 6 ঐনা মদুদা মুন্না য়েংখিবদা মালেমগী মখোঙ মরি পানবা শাশিং, লম্লক্কী শাশিং, মপূক্না শিত্তুনা চৎপা জীবশিং অমসুং অতিয়াগী উচেকশিং উখি~।
\v 7 অদুগা খোঞ্জেন অমনা ঐঙোন্দা অসুম্না হায়বা ঐনা তাখি, ‘হৌগৎলু, পিতর; হাৎলগা চাউ!’
\v 8 অদুবু ঐনা হায়খি, ‘ইবুংঙো, অসুম্না ওইদসনু; কৈদৌঙৈদসু অমাংবা অমসুং শেংদবা অমতা ঐগী চীন্দা চঙখিদ্রি~।’
\v 9 খোঞ্জেন অদুনা স্বর্গদগী অমুক্কা ঐঙোন্দা হায়রকখি, ‘ঈশ্বরনা শেংহনখ্রবা পোৎশিং অদু অমাংবনি হায়না লৌগনু~।’
\v 10 মদু অহুম্লক থোকখি, অদুদগী পূম্নমক অদু অমুক হন্না স্বর্গদা চিংখৎখি~।
\v 11 অদুগা য়েংউ, খূদক অদুমক্তদা নিপা অহুম ঐনা লৈরিবা য়ূম অদুদা লাক্তুনা লৈরম্লে~। মখোয় কৈসারিয়াদগী ঐঙোন্দা থারকপনি~।
\v 12 ঐনা করিসু চিংনদনা মখোয়গা চৎমিন্ননবা থৱায় অদুনা ঐঙোন্দা হায়খি~। ইচীন ইনাউ তরুক অদুসু ঐগা লোয়ননা চৎমিন্নখি, অদুগা ঐখোয়না নিপা অদুগী য়ূমদা চঙখি~।
\v 13 মহাক্না স্বর্গদূত অমা মহাক্কী য়ূমদা উখিবগী মরমদা তমখি; স্বর্গদূত অদুনা লেপ্ত‌ুনা মঙোন্দা হায়খি, ‘যোপ্পাদা মী থারগা পিতর কৌবা সিমোনবু কৌরু,
\v 14 নহাক অমসুং নহাক্কী ইমুং পূম্নমক অরান খুবম ফংনবগী ৱাপাউ অদু মহাক্না নঙোন্দা হায়গনি~।’
\v 15 অহৌবদা থৱায় অশেংবনা ঐখোয়গী ইথক্তা লাকখিবগুম, ঐনা ৱা ঙাঙবা হৌরকপদা মখোয়গী মথক্তসু লাকখি~।
\v 16 মদুদা ইবুংঙোনা হায়খিবা ৱা অদু ঐনা নীংশিংখি, ‘যোহান্নদি ঈশিংদা বাপ্টাইজ তৌবিখি; অদুবু ঐনদি নখোয়বু থৱায় অশেংবদা বাপ্টাইজ তৌবিগনি~।’
\v 17 ঐখোয়না ইবুংঙো যীশু খৃষ্টবু থাজবা মতমদা ঈশ্বরনা ঐখোয়দা পীবা খূদোন অদু মখোয়দসু চপ মান্ননা পীরবদি, ঐনা কনা ওইদুনা ঈশ্বরবু থিংগদগে?
\v 18 মখোয়না ৱাশিং অসি তাবদা তূমিন্না লৈখি, অদুগা ঈশ্বরবু থাগত্তুনা হায়রকই, “ঈশ্বরনা অতোপ্পা জাৎশিংবু পূক্নীং হোংহন্দুনা হিংবা ফংহল্লে~।”
\s1 আন্তিয়োক্তা শীংলুপ লিংখৎপা
\p
\v 19 স্তিফানগী মরম্না মীশিংনা মখোয়বু ওৎনৈবিদুনা মখোয় ইচাই চাইথোক্নখি~। চাইথোকখ্রবশিং অদুনা ফোইনীকিয়া, সাইপ্রস অমসুং আন্তিয়োক য়ৌখি, অদুগা যিহূদিশিংদতা ৱা অদু শন্দোকখি, অতোপ্পা কনা অমতদা শন্দোকখিদে~।
\v 20 অদুম ওইনমক সাইপ্রস অমসুং কুরিনীদগী মী খরনা আন্তিয়োক্তা লাক্লগা গ্রীক লোন লোনবা যিহূদিশিংদা ইবুংঙো যীশুবু শন্দোকখি~।
\v 21 অদুগা ইবুংঙোগী খূৎ মখোয়গা লোয়নরম্মী, মদুদা মী য়াম্না থাজদুনা ইবুংঙোদা মায় ওনশিল্লকখি~।
\p
\v 22 পাউ অসি যেরূশালেমদা লৈবা শীংলুপকী নাকোংদা য়ৌখি; অদুদগী মখোয়না বর্নবাসপু আন্তিয়োক তান্না চৎনবা থাখি~।
\v 23 মহাক্না থুংবা মতমদা ঈশ্বরগী থৌজান উখি, অদুগা মহাক্না হরাউজখি অমসুং মখোয়না থম্মোই শেংনা ইবুংঙোদা চুম্না লেপ্ত‌ুনা লৈনবা মখোয়বু থৌগৎপিখি~।
\v 24 মরমদি মহাক থৱায় অশেংবনা অমসুং থাজবনা থনবা অফবা মীনি; অদুগা মীয়াম ইবুংঙোদা তিনশিনখি~।
\v 25 অদুগা বর্নবাসনা সোলবু থিননবা তার্সস্তা খোঙশানখি~।
\v 26 অদুগা মহাক্না মহাকপু ফংলদুনা আন্তিয়োক্তা পুরকখি~। অদুগা অসুম্না থোকখি, মদুদি চহী অমা চুপ্না মখোয়না শীংলুপকা লোয়ননা তিন্নরম্মী অমসুং মীয়াম্বু তম্বিরম্মী~। অদুগা আন্তিয়োক্তা সেবোকশিংবু ইহান হান্না খৃষ্টান হায়না কৌখি~।
\p
\v 27 মতম অসিদা ৱা তাকথোকপা মীশিংনা যেরূশালেমদগী আন্তিয়োক্তা লাক্লম্মী~।
\v 28 মখোয়গী মরক্তগী মমিং আগাবস কৌবা অমনা লেপখত্তুনা তাইবংপান অপূম্বা শাথিনা চাক তাঙগনি হায়না থৱায়গী মপান্না ফোংদোক্লম্মী~। মসি ক্লাউদিয়স কৈসারগী হাকতক্তা থোকখি~।
\v 29 মদুদা সেবোকশিংনা যুদিয়াদা লৈবা মচীন মনাউশিংগীদমক মানা মানা ঙমজবগী মতুং ইন্না মতেং পীনবা লেপ্নরম্মী;
\v 30 মখোয়না হায়রিবা অদুমক তৌরম্মী, অদুগা মখোয়গী খূদোন অদু বর্নবাস অমসুং সোলগী মখূত্তা থাদুনা অহল্লমনশিংদা য়ৌহনখি~।
\c 12
\s1 হেরোদনা শীংলুপ্পু ওৎনৈবা
\p
\v 1 হায়রিবা মতম অদুৱাইদা নিংথৌ হেরোদনা শীংলুপকী মী খরবু থীনা তৌনবা মখূৎ থাখি~।
\v 2 মহাক্না যোহানগী মনাউ যাকোবপু থাঙশাংনা হাৎখি~।
\v 3 মদুনা যিহূদিশিংবু পেনহল্লি হায়বা হেরোদনা উবদা মহাক্না পিতরবুসু ফানবা তৌখি~। হায়রিবসি হামৈ য়াওদবা তলগী চাকখাঙবা মতমদা ওইরম্মী~।
\v 4 মহাক্না পিতরবু ফারবা মতুংদা কৈশুমশঙদা থমখি~। অদুগা লান্থোকপিবগী চাকখাঙবগী মতুংদা মহাক্না পিতরবু মীশিংগী মমাঙদা ৱায়েন্নবগীদমক পুথোক্কে খন্দুনা মহাকপু ঙাক-শেন্নবগীদমক লান্মী মরি মরিনা শাবা কাঙবু মরিদা হেরোদনা মহাকপু শিন্নখি~।
\p
\v 5 মরম অদুনা পিতরবু কৈশুমশঙদা থম্লম্মী, অদুবু শীংলুপ্না মহাক্কীদমক ঈশ্বরগী মফমদা থৱায় য়াওনা হায়জরম্মী~।
\v 6 হেরোদনা মহাকপু পুথোক্কদবা অদুগী মমাঙগী অহিং অদুদা পিতরনা লান্মী অনীগী মরক্তা য়োৎলী অনীনা পুন্দুনা তূমদুনা লৈরম্মী; অদুগা থোঙঙাকপশিংনা কৈশুমশঙগী থোঙশিংদা ঙাক-শেন্দুনা লৈরম্মী~।
\v 7 অদুগা য়েংউ, ইবুংঙোগী স্বর্গদূত অমা মঙোন্দা লাকখি অমসুং কৈশুমশঙ মনুংদা মঙান অমনা ঙানখি~। অদুগা স্বর্গদূত অদুনা পিতরগী নাকথংদা পোপ পোপ ফূদুনা মহাকপু হৌদোক্লগা হায়রকই, “থুনা হৌগৎলু~।” মদুদা য়োৎলীশিং অদু পিতরগী মখূত্তগী তাখি~।
\v 8 অদুগা স্বর্গদূত অদুনা মঙোন্দা হায়খি, “নহাক্কী ফিরোন শেৎচিল্লু অমসুং সেন্দল তোংশিল্লু~।” পিতরনা মদুমক তৌখি~। অদুগা মহাক্না মঙোন্দা হায়, “নহাক্কী অচোনবা ফি অদু ইনশিন্দুনা ঐগী ইতুং ইল্লু~।”
\v 9 পিতরনা থোক্লক্তুনা মহাক্কী মতুং ইনখি~। স্বর্গদূত অদুনা তৌরিবা অদু তাইবংনি হায়বা খনখিদে, অদুবু মদু দর্শন অমা উবনি হায়না মহাক্না খল্লম্মী~।
\v 10 মখোয়না অহানবা অমসুং অনীশুবা সন্ত্রী তৌফম অদু লান্থোক্তুনা সহর তাবা য়োৎকী থোঙজাউ অদু তান্না য়ৌরকখি, অদুগা থোঙজাউ অদু মখোয়গীদমক মথন্তা হাংদোকখি~। অদুগা মখোয়না মদু লান্থোকখি, অদুগা মখোয়না লম্বী অদুদা চৎলিঙৈদা স্বর্গদূত অদু খূদক্তা মঙোন্দগী চত্থোকখি~।
\v 11 অদুগা পিতরনা ৱাখল তারক্তুনা হায়খি, “মসি অচুম্বা থৌদোক্নি হায়বা হৌজিক্তি ঐনা খঙলে, মদুদি ইবুংঙোনা মহাক্কী স্বর্গদূত থাবিরক্তুনা ঐবু হেরোদকী মখূত্তগী অমসুং যিহূদিশিংনা ঐঙোন্দা তৌগে খল্লম্বা পূম্নমক অদুদগী কনবিরে~।”
\v 12 অদুগা মহাক্না মসি খঙলকপদা, মার্ক হায়নসু কৌবা যোহানগী মমা মেরিগী য়ূমদা পিতরনা লাকখি, মফম অদুদা ময়াম তিন্নদুনা হায়জরম্মী~।
\v 13 পিতরনা থোঙ থীনবদা রোদা কৌবী মীনাই লৈশাবী অমনা খুম্নবা থোক্লকখি~।
\v 14 অদুগা মহাক্না পিতরগী খোঞ্জেন অদু খঙবদা হরাউমন্দুনা থোঙ হাংদোকপগী মহুত্তা মহাক্না চেনশিল্লক্তুনা পিতর থোঙ্গান্দা লেপ্ত‌ুনা লৈ হায়না খঙহনখি~।
\v 15 অদুবু মখোয়না মঙোন্দা হায়খি, “নহাক ঙাওরে!” অদুবু মহাক্না মখোয়দা মদু অচুম্বনি হায়দুনা কন্না লেপ্লম্মী~। মদুদা মখোয়না হায়খি, “মসি মহাক্কী স্বর্গদূতনি~।”
\p
\v 16 অদুবু পিতরনা থোঙ থীন্দুনা লৈরম্মী; অদুগা মখোয়না থোঙ অদু হাংদোকপদা মহাকপু উরদুনা ইঙক ঙকখি~।
\v 17 অদুবু মখোয় তূমিন্না লৈনবা মহাক্না মখোয়দা মখূৎ হাইরম্মী, অদুগা ইবুংঙোনা মহাকপু কৈশুমশঙদগী করম্না পুথোকপিরকপগে হায়বা মখোয়দা শন্দোক্না খঙহনখি~। অদুগা মহাক্না হায়খি, “মসি যাকোব অমসুং ইচীন ইনাউশিংদা খঙহল্লু~।” অদুদগী মহাক্না থোকখ্রগা অতোপ্পা মফম অমদা চৎখি~।
\v 18 অদুগা নোংঙাল্লকপদা পিতরদা করি থোকখ্রবগে হায়দুনা লান্মীশিংগী মরক্তা য়াম্না চরাঙনবা অমা থোক্লম্মী~।
\v 19 মদুদা হেরোদনা মহাকপু কোয়থি থিদুনা ফংদ্রবদা, সন্ত্রীশিং অদুবু মহাক্না ৱাহং পাউহংলগা মখোয়বু হাৎনবা য়াথং পীরম্মী~। অদুদগী হেরোদনা যুদিয়া থাদোক্তুনা কৈসারিয়াদা চৎলম্মী অমসুং মফম অদুদা লৈখি~।
\s1 হেরোদ শিবা
\p
\v 20 অদুগা হেরোদনা তূর অমসুং সীদোনগী মীশিংগী মথক্তা য়াম্না শাউরম্মী, অদুবু মখোয়না অমতা ওইনা মহাক্কী মফমদা লাক্তুনা নিংথৌগী য়ূম পান্নবা ব্লাষ্টসপু মখোয়গী মরূপ ওইহন্দুনা ঈঙনা লৈমিন্ননবা হায়জখি, মরমদি নিংথৌগী লমদগী মখোয়গী লৈবাক্কী চান-থক্নবা ফংজরম্মী~।
\v 21 অদুগা অকক্নবা নুমিৎ অমদা হেরোদনা নিংথৌগী ওইবা ফিজোন শেত্তুনা ৱায়েন ফম্বৈদা ফমদুনা মীয়ামদা ৱা ঙাঙলম্মী~।
\v 22 মদুদা মীশিং অদুনা লাউখি, “মসি লাই অমগী খোঞ্জেন্নি, মীগী খোঞ্জেন নত্তে~।”
\v 23 অদুগা হেরোদনা ঈশ্বরদা মতিক মঙান পীদবা মরম্না খূদক্তা ইবুংঙোগী স্বর্গদূত অমনা মহাকপু য়ৈথুখি; অদুগা মহাকপু তীনশিংনা চাখি অমসুং মথৱায় থাখি~।
\v 24 অদুবু ঈশ্বরগী ৱাপাউ হেন্না হেন্না চাওখৎলম্মী অমসুং হেনগৎলক্লম্মী~।
\v 25 বর্নবাস অমসুং সোলনা মখোয়গী থৌগল তৌবা অদু লোইরদুনা যেরূশালেমদগী হল্লক্লম্মী, অদুগা মার্ক কৌবা যোহানবু মখোয়গা লোয়ননা পুরকখি~।
\c 13
\s1 বর্নবাস অমসুং সোলবু শীংলুপ্না থাবা
\p
\v 1 আন্তিয়োক্তা লৈবা শীংলুপ্তা ৱা তাকথোকপা মীশিং অমসুং ওঝাশিং লৈরম্মী~। মখোয় অদুদি বর্নবাস, নিগর কৌবা শিমিয়োন, কুরিনীদগী লুসিয়া, হেরোদ \f + \fr 13:1 \fk টেট্রাক: \ft লম অমগী মরি থোকপ অমগী লৈঙাকপা~।\f*টেট্রাক্কা হৌমিন্নরকপা মনায়েন অমসুং সোলনি~।
\v 2 মখোয়না ইবুংঙোবু খুরুম্লিঙৈদা অমসুং চরা হেল্লিঙৈদা থৱায় অশেংবনা হায়খি, “ঐনা মখোয়বু কৌখ্রবা থবক অদুগীদমক বর্নবাস অমসুং সোলবু ঐগীদমক খাইদোকউ~।”
\v 3 অদুদগী মখোয়না চরা হেন্দুনা হায়জরম্মী অমসুং মখোয়গী মথক্তা খূৎ থম্বিরগা মখোয়বু থাদোকখি~।
\s1 সাইপ্রস্তা শন্দোকপা
\p
\v 4 মরম অদুনা থৱায় অশেংবনা মখোয়বু থাবিবগী মরম্না সেলুকিয়াগী লমদা কূমথরম্মী; অদুগা মফম অদুদগী মখোয়না সাইপ্রস তান্না হি তোংখি~।
\v 5 অদুগা মখোয়না সালামিদা থুংবদা, মখোয়না যিহূদিশিংগী \f + \fr 13:5 \fk সিনাগোগ: \ft যিহূদিশিংগী ঈশ্বর খুরুম্নফম, ৱায়েনফম অমসুং ৱায়েন য়াথং তম্বিবা মফম~।\f*সিনাগোগশিংদা ঈশ্বরগী ৱা শন্দোক্লম্মী; অদুগা মখোয়বু তেংবাংবা মী ওইনা যোহানসু মখোয়গা লোয়নরম্মী~।
\p
\v 6 অদুগা মখোয়না ঈথৎ অদু ফাওদুনা পাফোস্তা থুংখি, মফম অদুদা মখোয়না হিকাপ য়াইকাপ তৌবা অমসুং ৱা তাকথোকশিন্নবা মী বার যীশু কৌবা যিহূদি অমা থেংনরম্মী~।
\v 7 মহাক অসি য়াম্না লৌশিং লৈবা লৈঙাক মপু সরজিয়াস পাউলসপু পাংবিবশিংগী মরক্তগী অমনি; হায়রিবা লৈঙাক মপু অসিনা ঈশ্বরগী ৱা য়াম্না তানীংদুনা বর্নবাস অমসুং সোলবু কৌরম্মী~।
\v 8 অদুবু লৈঙাক মপু অদুবু থাজবা অদুদগী লৈথোক্নবা হিকাপ য়াইকাপ তৌবা ইলুমানা (মরমদি মহাক্কী মিং অসি হন্দোকপদা অসুম ওইবনি) মখোয়বু থীংখি~।
\v 9 অদুদগী পোলসু কৌবা সোলনা থৱায় অশেংবনা থল্লদুনা ইলুমাদা শংত্রিক শংনা য়েংদুনা হায়খি,
\v 10 “হে মখল মখা পূম্নমক্কী লৌনম্না অমসুং মরৈ মরানা থল্লবা দিয়াবোলগী মচা অমসুং অচুম্বা পূম্নমক্কী য়েক্নবা, নহাক্না ইবুংঙোগী অচুম্বা লম্বীশিং অদু শেরান্নহনবা তোক্লরোইদ্রা?
\v 11 য়েংউ, নহাক্কী নথক্তা ইবুংঙোগী খূৎলৈ, নহাক নমিৎ তাঙগনি অমসুং মতম খরা নুমিৎ উবা ফংলরোই~।” খূদক অদুদা লৈচিন অমসুং অমম্বনা মহাক্কী মথক্তা তারম্মী; অদুগা মহাক্না মহাক্কী মখূৎ পায়দুনা চিংবিনবা কনাগুম্বা অমা কোয়মা মারম্মী~।
\v 12 অদুগা লৈঙাক মপু অদুনা থোকখিবা থৌদোক অদু উবদা থাজরম্মী, মরমদি ইবুংঙোগী মরমদা তম্বিবা অদুদা মহাক ইঙক ঙকখি~।
\s1 পিসিদিয়াগী আন্তিয়োক্তা শন্দোকপা
\p
\v 13 পোল অমসুং মহাক্কী লোয়নরকপশিংনা পাফোস্তগী পাম্ফুলিয়াগী পর্গা তান্না লাক্লম্মী; মফম অদুদা যোহান্না মখোয়বু থাদোক্লম্লগা যেরূশালেমদা হল্লকখি~।
\v 14 অদুবু মখোয়না পর্গাদগী খোঙশান্দুনা পিসিদিয়াগী আন্তিয়োক্তা থুংলম্মী, অদুগা পোত্থাবা নুমিত্তা মখোয়না সিনাগোগতা চঙদুনা ফম্লম্মী~।
\v 15 অদুগা মখোয়না ৱায়েন য়াথংদগী অমসুং ৱা তাকথোকপা মীশিংগী লাইরিক্তগী পাখ্রবা মতুংদা সিনাগোগকী লুচিংবশিংনা মখোয়গী মফমদা মী থাদুনা হায়রকই, “ইচীন ইনাউশা, মীশিংগীদমক্তা থৌগৎপগী ৱা নখোয়দা লৈরবদি মদু হায়বিয়ু~।”
\p
\v 16 মদুদা পোলনা লেপখৎলগা মখূৎ হত্তুনা হায়খি, “ইস্রায়েলগী মীশিং অমসুং ঈশ্বরবু কিবশিং, ঐনা হায়বা তাবিয়ু:
\v 17 ইস্রায়েলগী মীশিংগী ঈশ্বরনা ঐখোয়গী ইপা ইপুশিংবু খনখি, মখোয়না ইজিপ্তা লম্লানবা ওইনা লৈরিঙৈদা মীশিং অদুবু চাউহনবিখি, অদুগা মহাক্না মখোয়বু পাম্বোম তিংদুনা মফম অদুদগী পুথোকপিখি~।
\v 18 অদুগা চহী নিফুরোমগী মতম অসি মহাক্না লমহাঙদা মখোয়গী মচৎ মতৌবু খাঙবিখি~।
\v 19 অদুগা কেনান লমদা মহাক্না জাতি তরেৎ মাঙহল্লগা, মখোয়গী লম অদু মহাক্না লাইবক চাং য়েংদুনা মখোয়দা য়েনবিখি~।
\v 20 মসিগী মতুংদা ৱা তাকথোকপা সমূয়েলগী মতম ফাওবা মহাক্না মখোয়দা চহী চামরি য়াঙ্খৈরোম ৱায়েন মপুশিং পীবিখি~।
\v 21 অদুদগী মখোয়না নিংথৌ অমা পীবিনবা নিজখি; মরম অদুনা ঈশ্বরনা মখোয়দা বেনজামিন শলাইদগী কীশকী মচা নিপা সোল পীবিখি~। অদুগা মহাক্না চহী নিফু পানখি~।
\v 22 অদুগা মহাক্না সোলবু লৌথোকখ্রবা মতুংদা দেবিদপু মখোয়গী নিংথৌ ওইনা হাপখি; মহাক্কী মরমদা মহাক্না সাক্ষী পীদুনা হায়খি, ‘ঐনা যেশীগী মচা নিপা দেবিদপু ঐগী থম্মোইনা পামজবা মী ওইনা ফংলে, মহাক্না ঐগী অপাম্বা পূম্নমক তৌগনি~।’
\v 23 অদুগা মহাক্কী ৱাশক্কী মতুং ইন্না, ঈশ্বরনা ইস্রায়েলগীদমক মী অসিগী ধারাদগী কনবিবা মপু যীশু থোকহনবিরে~।
\v 24 যীশুনা লাক্ত্রিঙৈগী মমাঙদা ইস্রায়েলগী মী পূম্নমক্তা পূক্নীং হোংদুনা বাপ্টাইজ তৌগদবনি হায়না যোহান্না শন্দোকখি~।
\v 25 অদুগা যোহান্না মহাক্কী থবক লোইশিল্লমদাইদা হায়খি, ‘নখোয়না ঐবু কনানি হায়না খনবগে? ঐদি মহাক অদু নত্তে~। অদুবু য়েংউ, মহাক অদুদি ঐগী তুংদা লেঙলক্লি, ঐদি মহাক্কী সেন্দল মরী লৌথোকপা ফাওবা ইতিক চাজদে~।’
\p
\v 26 “ইচীন ইনাউশা, অব্রাহামগী ইমুংগী মচা মশূশা অমসুং ঈশ্বরবু কিবা পূম্নমক, নখোয়দা অরান খুবমগী ৱাপাউ অসি থাবিরক্লে~।
\v 27 অদুগা যেরূশালেমগী মীশিংনা অমসুং মখোয়গী লুচিংবশিংনা যীশুবু অমসুং পোত্থাবা নুমিৎ খুদিংদা পাবা ৱা তাকথোকপা মীশিংগী ৱা অদু খঙদবগী মরম্না মহাকপু মরান থৈজিন্দুনা মদু মপূঙ ফাহল্লে~।
\v 28 অদুগা মখোয়না মহাকপু হাৎনবগী মরম ফংদ্রবসু মখোয়না পিলাত্তা মহাকপু হাৎনবা নিখি~।
\v 29 অদুগা মহাক্কী মরমদা ইখিবা খুদিংমক মখোয়না পাঙথোকখ্রবদা, মখোয়না মহাকপু ত্রেুাস্তগী লৌথরগা মোংফম অমদা থমখি~।
\v 30 অদুবু ঈশ্বরনা মহাকপু অশিবশিংগী মরক্তগী হিঙ্গৎহনখি~।
\v 31 অদুগা গালীলদগী যেরূশালেম তান্না মহাক্কা লোয়ননা চৎমিন্নখিবশিংনা নুমিৎ কয়ামরুম মহাকপু উখি~। মখোয় অদু হৌজিক মীশিংদা মহাক্কী সাক্ষী ওইরি~।
\v 32 অদুগা ঐখোয়গী ইপা ইপুশিংদা ৱালেপ্পীখিবা অফবা ৱাপাউ অদু ঐখোয়না নখোয়দা শন্দোক্লি~।
\v 33 মদুদি যীশুবু হিঙ্গৎহনবিদুনা ঈশ্বরনা মখোয়গী মচাশিং ওইবা ঐখোয়গীদমক মদু থুংহনবিরে; মসি থাগৎ ঈশৈ লাইরিক্কী অনীশুবা ঈশৈদা ইখিবগুম্ননি,
\q1 ‘নহাক ঐগী ইচা নিপানি,
\q1 ঙসি ঐনা নহাকপু পোকপিরে~।’
\p
\v 34 “ঈশ্বরনা যীশুবু অশিবশিংগী মরক্তগী হিঙ্গৎহনবিরে অমসুং অমাঙবদা অমুক হল্লরোই হায়বগী মরীদা মহাক্না অসুম্না হায়খি,
\q1 ‘ঐনা দেবিদকী অশেংবা অমসুং লেঙদ্রবা নুংশিবশিং নঙোন্দা পীগনি~।’
\p
\v 35 “মরম অদুনা থাগৎ ঈশৈ লাইরিক্কী অতোপ্পা মফমদা মহাক্না অসুম্না হায়,
\q1 ‘নহাক্কী অশেংবা মহাক অদুবু নহাক্না অমাঙবা উহনবিরোই~।’
\p
\v 36 “অদুগা দেবিদকী ওইনদি, মহাক্না মহাক্কী মীরোন্দা ঈশ্বরগী নীংবা মতুং ইন্না থৌগল তৌখি, তূমখি, অদুগা মপা মপুশিংগা লোয়ননা ফুমখি অমসুং মহাক্কী হকচাং অদু অমাঙবা উখি;
\v 37 অদুবু ঈশ্বরনা হিঙ্গৎহনখিবা যীশুদি অমাঙবা উখিদে~।
\p
\v 38 “মরম অসিগীদমক ইচীন ইনাউশা, মী অসিগী মপান্না পাপ কোকপা ফংগদবা অদুগী মরীদা ঐনা নখোয়বু খঙহনবা পাম্মী~।
\v 39 মৌশিগী ৱায়েন য়াথংগী মপান্না চুমহনবা ঙমদবা খুদিংমক অদু মহাক্কী মপান্না থাজবা মী খুদিংবু চুমহনবি~।
\v 40 মরম অদুনা ৱা তাকথোকপা মীশিংগী লাইরিক্তা ইখিবা অদু নখোয়গী নথক্তা থোক্তনবা চেকশিল্লু,
\q1
\v 41 ‘য়েংউ, নোক্নগনবশিং,
\q1 ঙকউ অমসুং মাঙউ!
\q1 মরমদি ঐনা নখোয়গী হাকতক্তা থবক অমা তৌই~।
\q1 মী অমনা মদু নখোয়দা হায়রবা ফাওবা,
\q1 নখোয়না কৈদৌঙৈদসু থাজরোই~।’ ”
\p
\v 42 মদুদা যিহূদিশিংনা সিনাগোগ অদুদগী থোকখ্রবদা, অতোপ্পা জাৎশিংনা ৱারমশিং অসি মথংগী পোত্থাবা নুমিত্তা মখোয়দা হায়বিনবা হায়জখি~।
\v 43 সিনাগোগতা তিন্নবা অদু কায়নখ্রবদা যিহূদিশিং অমসুং যিহূদি ধর্ম্মদা ওল্লকপা ঈশ্বরবু চেৎনা নীংবা মী ময়াম্না পোল অমসুং বর্নবাসকী মতুং ইনখি, মখোয়না মখোয়গা ঙাঙনদুনা ঈশ্বরগী থৌজান্দা চেৎনা লৈননবা মখোয়বু ইনশিনবিরম্মী~।
\s1 পোলনা অতোপ্পা জাৎশিংদা চৎপা
\p
\v 44 অদুগা মথংগী পোত্থাবা নুমিত্তা সহর অদুগী মী কয়ানা ঈশ্বরগী ৱা তানবা পূনশিনখি~।
\v 45 অদুবু যিহূদিশিংনা মীয়াম অদু উবদা য়াম্না কল্লকখি~। পোলনা হায়খিবা ৱাশিং অদু মখোয়না ওন্নৈতনহন্দুনা মখোয়গী মায়োক্তা থীনা ঙাঙখি~।
\v 46 মদুদা পোল অমসুং বর্নবাসনা থৌনা ফনা খুমখি, “অহানবদা ঐখোয়না নখোয়দা ঈশ্বরগী ৱা অদু হায়গদবমক্নি; অদুবু নখোয়না মদু লৌদবা অমসুং নখোয় লোম্বা নাইদনা হিংবা ফংবা মতিক চাদে হায়না নশানা লেপচবা মরম্না য়েংউ, ঐখোয় লৈথোক্তুনা অতোপ্পা জাৎশিংদা চৎলবনি~।
\v 47 মরমদি ইবুংঙোনা ঐখোয়দা অসুম্না য়াথং পীখি,
\q1 ‘ঐনা নহাকপু অতোপ্পা জাৎশিংদা মঙান ওইনা থম্লে,
\q1 মালেমগী অরোইবা মফমশিং ফাওবা নহাক্না অরান খুবম পুনবনি~।’ ”
\p
\v 48 অতোপ্পা জাৎশিংনা মসি তাবদা মখোয়না হরাউখি অমসুং ইবুংঙোগী ৱা অদুবু থাগৎচখি; লোম্বা নাইদনা হিংবা ফংনবা খন্দোকখ্রবশিং অদুনা থাজখি~।
\v 49 অদুগা ইবুংঙোগী ৱা অদু লম অদুদা শীন্থুংনা শন্দোকখি~।
\v 50 অদুবু যিহূদিশিংনা ঈশ্বরবু চেৎনা নীংবী, ঈকাই খুম্নবা য়াবী নুপীশিং অমসুং সহর অদুগী অথোইবা নিপাশিংবু ঈরাং লাঙহনখি, অদুগা পোল অমসুং বর্নবাসপু ওৎনৈরগা মখোয়বু মখোয়গী লমদগী তান্থোকখি~।
\v 51 মদুদা পোল অমসুং বর্নবাসনা মখোঙগী ঊফুল মখোয়গী মায়োক্তা কন্থোক্লম্লগা ইকোনিয়াদা চৎখি~।
\v 52 অদুগা সেবোকশিংবু হরাউবনা অমসুং থৱায় অশেংবনা থনহল্লম্মী~।
\c 14
\s1 ইকোনিয়াদা শন্দোকপা
\p
\v 1 পোল অমসুং বর্নবাসনা ইকোনিয়াদা যিহূদিশিংগী \f + \fr 14:1 \fk সিনাগোগ: \ft যিহূদিশিংগী ঈশ্বর খুরুম্নফম, ৱায়েনফম অমসুং ৱায়েন য়াথং তম্বিবা মফম্নি~।\f*সিনাগোগতা চঙখি, অদুগা অদুক্কী মতিক পাঙ্গল লৈনা ৱা ঙাঙবদা যিহূদি অমসুং গ্রীক্কী মী য়াম্না থাজখি~।
\v 2 অদুবু থাজদবা যিহূদিশিংনা অতোপ্পা জাৎকী মীশিংবু মথুম মরাং হৌহনখি অমসুং মচীন মনাউশিংগী মায়োক্তা মখোয়গী পূক্নীং ফত্তবা ওইহনখি~।
\v 3 মরম অদুনা মখোয়না ইবুংঙোগী মরমদা ইচঙ থৌনা ঙাঙদুনা মফম অদুদা য়াম্না কুইনা লৈখি~। মখোয়গী খূৎনা খূদমশিং অমসুং অঙকপা থবকশিং তৌহন্দুনা ইবুংঙোগী থৌজানগী ৱাপাউ অদু ইবুংঙোনা সাক্ষী পীবিরে~।
\v 4 অদুবু সহর অদুগী মীয়াম অদু তোখাই তোখাই তানখি; মী খরনা যিহূদিশিংগী মায়গৈদা, অদুগা অতোপ্পা খরনা পাখোনচৎপশিংগী মায়গৈদা লৈরম্মী~।
\v 5 অতোপ্পা জাৎশিং অমসুং যিহূদিশিংনা মখোয়গী লৈঙাকপশিংগা লোয়ননা মখোয়বু ঈকাইবা পীনবা অমসুং নূঙনা থানবা শরৌ শীনখ্রে
\v 6 হায়বা মখোয়না খঙলক্লবদা, লিকোনিয়াগী সহর লিস্ত্রা অমসুং দর্বিদা অমসুং অকোয়বদা লৈবা লমশিংদা চেনখি~।
\v 7 অদুগা মফমশিং অদুদা মখোয়না অফবা ৱাপাউ শন্দোকখি~।
\s1 লিস্ত্রাদা শন্দোকপা
\p
\v 8 অদুগা লিস্ত্রাদা মখোঙ শোল্লবা, মমা পূকনুংদগী মখোঙ শোইনাইরবা অমসুং কৈদৌঙৈদসু চৎলক্ত্রিবা কনাগুম্বা নিপা অমা ফমদুনা লৈরম্মী~।
\v 9 নিপা অসিনা পোলনা ৱা ঙাঙবা অদু তাখি; পোলনা মঙোন্দা মুন্না য়েংবদা, মহাকপু ফহনবিনবা মহাক্কী থাজবা লৈবা অদু উবদা,
\v 10 খোঞ্জেন হৌনা হায়খি, “নহাক নখোঙনা চুম্না লেপ্পু~।” মদুদা মহাক্না চোংখত্তুনা চৎখি~।
\v 11 মীয়াম অদুনা পোলনা তৌরিবা অদু উবদা খোঞ্জেন লাউখত্তুনা লিকোনিয়াগী লোন্দা হায়, “লাইশিংনা মীওইবগী শকওং লৌদুনা ঐখোয়গী ইনাক্তা কূমথরক্লে!”
\v 12 মখোয়না বর্নবাসপু \f + \fr 14:12 \fk যিয়ুস: \ft গ্রীক্কী লাই মকোক্নি~।\f*যিয়ুস, অদুগা পোলবুনা অথোইবা ৱাঙাঙলোই ওইবা মরম্না \f + \fr 14:12 \fk হর্মিস: \ft গ্রীকশিংগী পাউ পুবা লাইনি~।\f*হর্মিস কৌখি~।
\v 13 সহরগী মমাঙদা লৈবা যিয়ুস্কী লাইশঙগী পুরোহিৎ অদুনা মীয়ামগা লোয়ননা ঈরাৎচনীংদুনা শল্লাবশিং অমসুং লৈ পরেংশিং সহরগী থোঙজাউদা পুরক্লম্মী~।
\v 14 অদুবু পাখোনচৎপা বর্নবাস অমসুং পোলনা মসি তাবদা, মখোয়গী মফি শেগায়দুনা মীয়ামগী মরক্তা হোৎচিল্লগা লাউদুনা হায়রকই,
\v 15 “ইবুংঙোখোয়, নখোয়না মসি তৌরিবা করিগীনো? ঐখোয়সু নখোয়গা মহৌশা মান্নবা মীওইবনি, নখোয়না অসিগুম্বা কান্নদ্রবা থবকশিং অসিদগী অতিয়া, মালেম, সমুদ্র অমসুং মদুগী মনুংদা লৈরিবা পূম্নমক শেম্বিখিবা অহিংবা ঈশ্বর অদুদা নমায় ওনশিল্লক্নবা ঐখোয়না নখোয়দা অফবা ৱাপাউ পুরক্লিবনি~।
\v 16 হৌখ্রবা মীরোনশিংদা মহাক্না জাৎ পূম্নমক্না মখোয়গী অপাম্বা লম্বীদা চৎনবা য়াবিখি~।
\v 17 অদুম ওইনমক মহাক্না মশাগী সাক্ষী লৈতনা থনমদে; মহাক্না ঐখোয়দা অতিয়াদগী নোং চুহনবিদুনা অমসুং মতম মতমগী মতুং ইন্না মহৈ মরোং পীবিদুনা মহাক্কী অফবা উৎপিরে, চিঞ্জাক অমসুং হরাউবনা ঐখোয়গী থম্মোই থনহল্লে~।”
\v 18 অদুগা মখোয়না ৱাশিং অসি হায়রবা ফাওবদা মীয়াম অদুনা মখোয়দা ঈরাৎপোৎ কৎনবা হোৎনবা অদু মখোয়না ৱানা থিংখি~।
\s1 পোলবু নূঙনা থাবা
\p
\v 19 আন্তিয়োক অমসুং ইকোনিয়াদগী যিহূদি খরা মফম অদুদা লাক্লম্মী~। অদুগা মখোয়না মীয়াম অদুদা ইনশিল্লে, অদুগা মখোয়না পোলবু নূঙনা থাদুনা মহাক শিরে হায়না খন্দুনা মহাকপু সহরগী মপান্দা চিংথোক্লম্মী~।
\v 20 অদুবু সেবোকশিংনা মহাকপু কোয়শিন্দুনা লৈরিঙৈদা, মহাক্না হৌগৎলক্তুনা সহরদা চঙখি; মথংগী নুমিত্তা মহাক অমসুং বর্নবাসনা দর্বিদা চৎখি~।
\s1 অহল্লমনশিংবু ফম হাপ্পীবা
\p
\v 21 মখোয়না সহর অদুদা অফবা ৱাপাউ শন্দোক্লম্মী অমসুং সেবোক ময়াম শেম্লগা লিস্ত্রা, ইকোনিয়া অমসুং আন্তিয়োক্তা হনখি~।
\v 22 “ঐখোয়না অৱা অনা কয়া খাঙদুনা ঈশ্বরগী নিংথৌ লৈবাক্তা চঙবা তাই” হায়দুনা মখোয়না সেবোকশিংগী পূক্নীং চেৎহল্লম্মী অমসুং থাজবদা চেৎনা লৈনবা থৌগৎলম্মী~।
\v 23 মখোয়না শীংলুপ খুদিংদা অহল্লমনশিংবু ফম হাপ্পীরম্মী, অদুগা চরা হেন্দুনা হায়জরগা মখোয়না থাজরিবা ইবুংঙোদা মখোয়বু শিন্নরম্মী~।
\v 24 মখোয়না পিসিদিয়া ফাওদুনা চৎলগা পাম্ফুলিয়াদা লাকখি~।
\v 25 অদুগা মখোয়না পর্গাদা ৱা অদু শন্দোক্লম্লগা অত্তালিয়াদা কূমথখি~।
\p
\v 26 অদুদগী মখোয়না লোইশিল্লবা থবক অদুগীদমক ঈশ্বরগী থৌজান্দা মখোয়বু শিন্নখিবা মফম, আন্তিয়োক তান্না হি তোংদুনা লাকখি~।
\v 27 মখোয়না থুংলবদা শীংলুপ অপূম্ববু পূন্না খোমজিল্লগা ঈশ্বরনা মখোয়গী মপান্না তৌবিখিবা পূম্নমক অমসুং ঈশ্বরনা অতোপ্পা জাৎশিংদা থাজবগী থোঙ হাংবিরে হায়না মখোয়না তমখি~।
\v 28 অদুগা মখোয়না সেবোকশিংগা লোয়ননা মফম অদুদা মতম কুইনা লৈখি~।
\c 15
\s1 যেরূশালেমগী মীফম
\p
\v 1 যুদিয়াদগী মী খরা লাক্তুনা ইচীন ইনাউশিংদা অসুম্না তম্লম্মী, “মৌশিগী য়াথং মতুং ইন্না নখোয়না ঊন কক্ত্রবদি নখোয়বু কনবিরোই~।”
\v 2 মদুদা পোল অমসুং বর্নবাসনা মখোয়গা য়ান্নদদুনা কন্না য়েৎনখি~। শীংলুপ্না পোল, বর্নবাস অমসুং অতোপ্পা ইচীন ইনাউশিংবু ৱাহং অসিগী মরমদা পাখোনচৎপশিং অমসুং অহল্লমনশিংদা যেরূশালেম তান্না চৎখৎনবা খন্দোক্লম্মী~।
\v 3 শীংলুপ্না মখোয়বু থাবিদুনা মখোয়না ফোইনীকিয়া অমসুং সমরিয়া ফাওদুনা লাকপদা অতোপ্পা জাৎশিংনা ঈশ্বরদা ওল্লকখিবা অদুগী মরমদা ইচীন ইনাউশিংদা মরিক চুম্না তম্লম্মী; পাউ অসি তাবদা ইচীন ইনাউ পূম্নমক্না য়াম্না হরাউরম্মী~।
\v 4 মখোয়না যেরূশালেমদা থুংলবদা শীংলুপ অমদি পাখোনচৎপশিং অমসুং অহল্লমনশিংনা মখোয়বু তরাম তরাম্না ওকখি, অদুগা ঈশ্বরনা মখোয়গী মপান্না তৌবিখিবা থবক পূম্নমক অদু মখোয়না মখোয়দা তমখি~।
\v 5 অদুবু ফরীশীশিংগী কাঙলূপ্তগী থাজরবা মীওই খরনা লেপখত্তুনা হায়রকই, “ঐখোয়না মখোয়বু ঊন ককপিবা অমসুং মৌশিগী ৱায়েন য়াথং অদু ঙাক্নবা য়াথং পীবা তঙাইফদে~।”
\p
\v 6 অদুদগী ৱা অসি খন্ননবগীদমক পাখোনচৎপশিং অমসুং অহল্লমনশিংনা পূন্না উনরম্মী~।
\v 7 মখোয়না কুইনা য়েৎনরবা মতুংদা পিতরনা লেপখত্তুনা হায়রকই, “ইচীন ইনাউশা, অতোপ্পা জাৎশিংনা ঐগী ইচীন্দগী অফবা ৱাপাউ তাদুনা থাজনবা মতম খরগী মমাঙদা ঈশ্বরনা ঐখোয়গী ইরক্তগী ঐবু খন্দোকখ্রে হায়বা নখোয়না খঙই~।
\v 8 অদুগা থম্মোইবু খঙবিবা ঈশ্বরনা ঐখোয়দা থৱায় অশেংবা পীখিবগুম্না মখোয়দসু থৱায় অশেংবা পীবিদুনা মহাক্না মখোয়গী মরমদা সাক্ষী পীবি;
\v 9 থাজবগী মপান্না মহাক্না মখোয়গী থম্মোইবু শেংদোকপিদুনা ঐখোয়গা মখোয়গগী মরক্তা করিসু খেন্নবা থম্বিদ্রে~।
\v 10 মরম অদুনা হৌজিক ঐখোয়গী ইপা ইপুশিংনসু ঐখোয়নসু পুবা ঙমদবা পোৎপু অদু সেবোকশিংগী মথক্তা থোঙ্গত্তুনা নখোয়না ঈশ্বরবু করিগী চাং য়েংলিবনো?
\v 11 মখোয়গুম্না ইবুংঙো যীশু খৃষ্টগী থৌজান্না ঐখোয়সু কনবি হায়বা ঐখোয়না থাজৈ~।”
\p
\v 12 মদুদা মীয়াম পূম্নমক তূমিন্না লৈরম্মী, অদুগা বর্নবাস অমসুং পোলগী মপান্না ঈশ্বরনা অতোপ্পা জাৎশিংগী মরক্তা তৌখিবা খূদমশিং অমসুং অঙকপা থবকশিংগী মরমদা মখোয়না পাউদম্বা অদু মখোয়না তারম্মী~।
\s1 যাকোবনা কাউন্সিলগী ৱারেপ খঙহনবা
\p
\v 13 মখোয়না ৱা ঙাঙবা লোইরবদা যাকোবনা খুম্লকই, “ইচীন ইনাউশা, ঐনা হায়বা পূক্নীং চঙনা তাবিয়ু,
\v 14 ঈশ্বরনা অহানবা ওইনা মহাক্কী মিংগীদমক অতোপ্পা জাৎশিংগী মরক্তগী মী কাঙবু অমা খন্দোকপিদুনা অতোপ্পা জাৎশিংবু য়েংবিখিবা অদু সিমোন্না ঐখোয়দা শন্দোক্না তাকপিরে~।
\v 15 ৱা তাকথোকপা মীশিংগী ৱাগা মসিগা চান্নৈ, মসি ইখিবগুম্ননি,
\q1
\v 16 ‘মসিগী মতুংদা ঐনা হল্লক্কনি,
\q1 দেবিদকী তূখ্রবা খাংপোকশঙ অদু ঐনা শাগৎকনি;
\q1 মদুগী মাঙ তাকখ্রবা অদু ঐনা অমুক হন্না শাগৎকনি,
\q1 ঐনা মদু য়ুংখৎকনি;
\q1
\v 17 মসি তুংদা লৈহৌরিবা মীশিংনা অমসুং ঐগী মিং কৌখ্রবা অতোপ্পা জাৎ পূম্নমক্না যেহোবাবু থিনবনি~।
\q1 পূম্নমক অসি তৌরিবা যেহোবানা হায়~।’
\p
\v 18 “লোম্বা নাইদবা মতমদগী মহাক্কী থবক পূম্নমক ঈশ্বরনা খঙই~।
\v 19 মরম অদুনা ঐগী ৱালেপ্তি অসিনি, মদুদি ঈশ্বরদা পূক্নীং ওল্লকখ্রবা অতোপ্পা জাৎশিংবু ঐখোয়না অৱাবা পীগনুসি;
\v 20 অদুবু লাই মূর্ত্তিনা মাংহল্লবা চিঞ্জাক, নুপা নুপী লান্নবা, মঙক লৈথত্তুনা হাৎপা শা অমসুং ঈদগী মখোয়না লাপথোক্নবা ঐখোয়না ইসি;
\v 21 মরমদি মমাঙঙৈগী মীরোন মীরোন্দা সহর খুদিংদা \f + \fr 15:21 \fk মহাকপু: \ft মৌশিগী ৱায়েন য়াথং হায়বনি~।\f*মহাকপু শন্দোক্তুনা লাক্লি, পোত্থাবা নুমিৎ খুদিংগী \f + \fr 15:21 \fk সিনাগোগ: \ft যিহূদিশিংগী ঈশ্বর খুরুম্নফম, ৱায়েনফম অমসুং ৱায়েন য়াথং তম্বিবা মফম~।\f*সিনাগোগশিংদা পাদুনা লাক্লি~।”
\v 22 অদুদগী মখোয়গী মরক্তগী মচীন মনাউশিংগী মরক্তা লুচিংবা ওইবা বর্সব্বাস কৌবা যিহূদা অমসুং সীলাবু খন্দোক্তুনা পোল অমসুং বর্নবাস্কা লোয়ননা আন্তিয়োক্তা থাবা অসি পাখোনচৎপশিং, অহল্লমনশিং অমসুং শীংলুপকী মী পূম্নমক্না অফবনি হায়না য়ানরম্মী~।
\v 23 মখোয়না মখোয়দা চিঠি অসি অসুম্না থাখি: পাখোনচৎপশিং, অহল্লমনশিং অমসুং ইচীন ইনাউশিংনা আন্তিয়োক, সিরিয়া অমসুং কিলিকিয়াদা লৈবা থাজবা অতোপ্পা জাৎশিংগী ইচীন ইনাউশিংদা: খুরুমজরি~।
\p
\v 24 ঐখোয়না য়াথং পীখিদবা মী খরনা ঐখোয়দগী চৎখিদুনা, ‘নখোয় ঊন কক্কদবনি অমসুং য়াথং ঙাক্কদবনি’ হায়দুনা মখোয়গী ৱানা নখোয়বু ওলাঙ ওনশাউহল্লে অমসুং নখোয়গী থৱায় চনীং তাহন্দ্রে~।
\v 25 মরম অদুনা ঐখোয়না অমতা ওইনা য়ান্নরদুনা মী খরা খন্দোক্লগা মখোয়বু ঐখোয়গী নুংশিরবা বর্নবাস অমসুং পোলগা লোয়ননা থাবা ফগনি হায়না লেপ্লে~।
\v 26 মীশিং অসি ঐখোয়গী ইবুংঙো যীশু খৃষ্টগী মিংগীদমক মথৱায় কত্থোক্লবশিংনি~।
\v 27 মরম অদুনা ঐখোয়না যিহূদা অমসুং সীলাবু থারক্লিবনি~। ঐখোয়না ইখ্রবা অদুমক মখোয়না নখোয়দা হায়রগনি~।
\v 28 মরমদি মরু ওইবা হীরমশিং অসি নত্তনা অতোপ্পা পোৎলূম থোঙ্গত্তবসি থৱায় অশেংবা অমসুং ঐখোয়দা ফৈ হায়না খল্লে:
\v 29 মদুদি লাই মূর্ত্তিশিংদা কৎলুরবা চিঞ্জাক, মঙক লৈথত্তুনা হাৎপা শা, ঈদগী অমসুং লমচৎ নাইদবা পূম্নমক অসিদগী নখোয় লাপথোকউ~। নখোয়না পূম্নমক অসিদগী নশাবু ঙাকচরবদি, নখোয় অফবা ওইগনি~। কায়নরসি~।
\s1 যিহূদা অমসুং সীলানা আন্তিয়োক্তা চৎপা
\p
\v 30 অদুগা শীংলুপ্না মখোয়বু থাখ্রবদা মীশিং অদুনা আন্তিয়োক তান্না কূমথখি; অদুগা মখোয়না মীয়াম্বু খোমজিন্দুনা চিঠি অদু পীরে~।
\v 31 মখোয়না মদু পারবা তুংদা, পূক্নীং থৌগৎপগী ৱা অদুগী মরম্না মখোয় হরাউখি~।
\v 32 অদুগা ৱা তাকথোকপা মীসু ওইবা যিহূদা অমসুং সীলানা মচীন মনাউশিং অদুবু ৱাহৈ কয়ানা পূক্নীং থৌগৎপিদুনা কনহনবিখি~।
\v 33 মখোয়না মফম অদুদা মতম খরা লৈরবা তুংদা ইচীন ইনাউশিং অদুনা পাখোনচৎপশিং অদুগী মফমদা মখোয়বু ঈঙথনা থাখি~।
\v 34 অদুম ওইনমক সীলানদি মফম অদুদা লৈথবসি ফগনি হায়না খনখি~।
\v 35 অদুগা পোল অমসুং বর্নবাসনা মী কয়াগা লোয়ননা তম্বিদুনা অমসুং ইবুংঙোগী ৱা শন্দোক্তুনা আন্তিয়োক্তা লৈখি~।
\s1 বর্নবাস্কা পোলগা য়ানদবা; অনীশুবা খোঙচৎ
\sr 15:36-18:22
\p
\v 36 নুমিৎ খরগী তুংদা পোলনা বর্নবাস্তা হায়খি, “ঐখোয়না ইবুংঙোগী ৱা শন্দোক্লম্বা মফম অদুদা অমুক হন্না চত্তুনা সহর খুদিংদা লৈবা ঐখোয়গী ইচীন ইনাউশিং করম তৌরিবগে হায়বা য়েংলুসি~।”
\v 37 মদুদা বর্নবাসনদি মার্কসু কৌবা যোহানবু মখোয়গা লোয়ননা পুনীংলম্মী~।
\v 38 অদুগা মখোয়বু পাম্ফুলিয়াদা থাদোক্লম্বা অদুগা থবক্তা মখোয়গা লোয়ননা চৎমিন্নখিদবা মহাকপু মখোয়গা লোয়ননা পুবা অফবা নত্তে হায়না পোলনা খল্লম্মী~।
\v 39 অদুনা মখোয়গী মরক্তা শাথিনা য়ানদবগী মরম্না মখোয় অমগা অমগা খাইদোক্নখি; অদুনা বর্নবাসনা মার্কপু পুদুনা সাইপ্রস তান্না হি হোন্দুনা চৎখি~।
\v 40 অদুবু ইচীন ইনাউশিংনা মখোয়বু ইবুংঙোগী থৌজান্দা শিন্নবিরবদা পোলনদি সীলাবু খল্লগা খোঙশানখ্রে~।
\v 41 অদুগা মহাক্না সিরিয়া অমসুং কিলিকিয়া ফাওদুনা চৎখ্রগা শীংলুপশিংগী পাঙ্গল কনখৎহনবিখি~।
\c 16
\s1 তীমোথিনা পোলগী মতুং ইল্লকপা
\p
\v 1 পোলনা দর্বি অমসুং লিস্ত্রাদা চৎখি~। অদুগা য়েংউ, মফম অদুদা থাজবী যিহূদি নুপী অমগী মচা নিপা তীমোথি কৌবা সেবোক অমা লৈরম্মী; অদুবু মহাক্কী মপাদি গ্রীক্নি~।
\v 2 অদুগা লিস্ত্রা অমসুং ইকোনিয়াদগী ইচীন ইনাউশিংনা মহাক্কী মরমদা নিংথিনা সাক্ষী পীরম্মী~।
\v 3 অদুগা পোলনা মহাকপু মহাক্কা লোয়ননবা পুনীংলম্মী; মফম অদুদা লৈবা যিহূদিশিংগী মরম্না পোলনা মহাকপু পুদুনা ঊন ককখি; মরমদি মহাক্কী মপা গ্রীক্নি হায়বা মখোয় পূম্নমক্না খঙলম্মী~।
\v 4 অদুগা মখোয়না সহরশিং লান্দুনা লাকপদা, যেরূশালেমদা লৈবা পাখোনচৎপশিং অমসুং অহল্লমনশিংনা লেপখিবা ৱালেপশিং অদু মখোয়না পীথোকখি~।
\v 5 অসুম তৌনা শীংলুপশিংনা থাজবদা কনখৎলম্মী অমসুং নুমিৎ খুদিংগী মশীং হেনগৎলম্মী~।
\s1 মেসিদোনিয়াদা কৌবা
\p
\v 6 এসিয়াদা ৱাপাউ শন্দোকপা থৱায় অশেংবনা থিংবগী মরম্না মখোয়না ফ্রুগীয়া অমসুং গালাতীয়াগী লম ফাওদুনা চৎখি~।
\v 7 মখোয়না মুসিয়াদা লাক্লগা বিথুনিয়াদা চৎনবা হোৎনখি; অদুবু থৱায়না মখোয়বু মদুদা চঙবা য়াবিরমদে~।
\v 8 অদুদগী মখোয়না মুসিয়াগী লম মনাক্তা লাক্লগা ত্রোৱাস্তা কূমথরে~।
\v 9 অদুগা অহিং অদুদা পোলদা দর্শন অমা উহনখি~। মেসিদোনিয়াদগী নিপা অমা লেপ্ত‌ুনা লৈরম্মী, অদুগা মঙোন্দা নোঞ্জদুনা হায়রকই, “মেসিদোনিয়াদা লাক্তুনা ঐখোয়বু পাংবিয়ু~।”
\v 10 অদুগা মহাক্না দর্শন অদু উরবদা ঐখোয়না মখোয়দা অফবা ৱাপাউ শন্দোক্নবা ইবুংঙোনা ঐখোয়বু কৌবিবনি হায়না ঐখোয়না লেপ্ত‌ুনা খূদক্তা ঐখোয়না মেসিদোনিয়াদা চৎনবা থৌরাঙ তৌখি~।
\v 11 মরম অদুনা ঐখোয়না ত্রোৱাস্তগী সমুদ্রদা চুম্না সামোথ্রাস তান্না হি তোংদুনা চৎখি, মথংগী নুমিত্তা ঐখোয়না নিয়াপোলীদা,
\v 12 মফম অদুদগী ঐখোয়না ফিলিপ্পীয়াদা চৎখি~। মসি মেসিদোনিয়া জিলাগী মরু ওইবা সহর অমসুং রোমগী লোইলম অমনি; ঐখোয়না সহর অসিদা নুমিৎ খরা লৈখি~।
\s1 ইউরোপ্তা অহানবা থাজবী লিদিয়া
\p
\v 13 অদুগা পোত্থাবা নুমিত্তা ঐখোয়না সহরগী থোঙজাউ ৱাংমদা তোর্বান অমদা চৎখি, মফম অদুদা ঐখোয়না হায়জনবা মফম ফংগনি হায়না খনখি; অদুগা ঐখোয়না ফমথরবা তুংদা মফম অদুদা তিল্লিবা নুপীশিংদা ৱা ঙাঙবা হৌখি~।
\v 14 অদুগা থিয়াতিরা সহরদগী মমিং লিদিয়া কৌবী মঙ্গ‍্রা মচুগী ফি য়োনবী ঈশ্বর খুরুম্লিবী কনাগুম্বী নুপী অমনা ঐখোয়গী ৱা তারম্মী; পোলনা হায়রিবা অদু পূক্নীং চঙনা তানবা ইবুংঙোনা মহাক্কী থম্মোই হাংদোকপিখি~।
\v 15 অদুগা মহাক অমসুং মহাক্কী ইমুংগী মীশিংবু বাপ্টাইজ তৌরবদা, মহাক্না ঐখোয়দা হায়রকই, “ঐ অসি ইবুংঙোদা থাজবা য়াবী অমনি হায়না নখোয়না খনবিরবদি, লাকপিদুনা ঐগী য়ূমদা লৈবিয়ু~।” মহাক্না ঐখোয়দা অসুম্না কন্না হায়জখি~।
\s1 পোল অমসুং সীলা কৈশুমশঙদা থম্বা
\p
\v 16 অদুদগী অসুম্না থোকখি, ঐখোয়না হায়জনবা চৎলিঙৈদা কনাগুম্বী কিথুম পুবী মীনাই লৈশাবী অমা ঐখোয়গা উন্নরে, মহাক্না লাইবাউ তাকপগী মপান্না মহাক্কী মপুশিংগীদমক শেন য়াম্না তানখি~।
\v 17 লৈশাবী অদুনা পোল অমসুং ঐখোয়গী ইতুং ইল্লক্তুনা লাউদুনা হায়রকই, “ঐখোয়দা অরান খুবম ফংনবগী লম্বী লাউথোক্লিবা মীশিং অসি ৱাংথোইরবা ঈশ্বরগী মনাইশিংনি~।”
\v 18 অদুগা মহাক্না নুমিৎ কয়ামরুম অসুম চত্থদুনা লৈরম্মী~। মদুদা পোলনা খাঙবা ঙম্লক্ত্রদুনা থৱায় অদুদা ওনশিল্লগা হায়রম্মী, “মঙোন্দগী থোক্লক্নবা যীশু খৃষ্টগী মিংদা ঐনা নঙোন্দা য়াথং পীরি~।” অদুগা খূদক অদুদা থৱায় অদু থোকখি~।
\p
\v 19 অদুবু মহাক্কী মপুশিংগী শেন তানবগী আশা অদু কায়রবদা, মখোয়না পোল অমসুং সীলাবু ফাখি, অদুগা মতিক লৈবশিংগী মমাঙদা লেপ্নবা মখোয়না মখোয়বু কৈথেল মনুংদা চিংদুনা পুখি~।
\v 20 অদুগা মখোয়না মখোয়বু ৱায়েন মপুশিংগী মমাঙদা পুরক্লগা হায়রকই, “মীশিং অসি যিহূদি ওইনা ওইনা মখোয়না ঐখোয়গী সহর অসি চরাঙনহল্লে,
\v 21 অদুগা রোমগী মী ওইবা ঐখোয়না লৌবা অমসুং ঙাকপা য়াদবা ৱায়েন কায়বা চৎনবীশিং মখোয়না শন্দোকই~।”
\v 22 অদুগা পোল অমসুং সীলাগী মায়োক্তা মীয়াম অদুসু পূন্না হৌরকখি; অদুগা ৱায়েন মপু অদুনা মখোয় অনীগী মফি মরোন শেগায়দুনা লৌথোকখি অদুগা মখোয়বু চৈনা ফূহন্নবা য়াথং পীখি~।
\v 23 অদুগা মখোয়না মখোয়বু চৈফম ময়াম নাইনা ফূহল্লগা কৈশুমশঙদা থম্লম্মী, অদুগা কৈশুমশঙ পান্নরিবা অদুদা মখোয়বু চেকশিন্না ঙাক-শেন্নবা য়াথং পীরম্মী~।
\v 24 মহাক্না য়াথং অসি ফংলবদা, মখোয়বু কৈশুমশঙগী মনুং থংবা কাদা থমখি অমসুং মখোয়গী মখোঙ অদু কূরাও হং চনখি~।
\s1 কৈশুমশঙ পান্নবা হিংবা ফংবা
\p
\v 25 অদুগা অহিং নোংয়ায়গী মতমদা পোল অমসুং সীলানা হায়জদুনা ঈশ্বরবু থাগৎপগী ঈশৈ শক্লম্মী; ফাদোকশিং অদুনা মখোয় অনীগী ঈশৈ তারম্মী~।
\v 26 মদুদা ইখঙ খঙহৌদনা অকনবা য়ুহারাখি অমসুং কৈশুমশঙগী য়ূম্ফম নিকখি; খূদক্তা কৈশুমশঙগী থোঙ পূম্নমক হাংদোক্লম্মী অমসুং ফাদোক খুদিংমক্কী য়োৎলীশিংসু নান্থোক্লম্মী~।
\v 27 অদুগা কৈশুমশঙ পান্নরিবা অদুনা তূম্লুবদগী হৌগৎলকপদা কৈশুমশঙগী থোঙশিং হাংদোকপা উরম্মী, মদুদা ফাদোকশিং নান্থোকখ্রে হায়না মহাক্না খল্লদুনা মহাক্কী থাঙশাং শৎলগা মশাবু হাৎনবা তৌরম্মী~।
\v 28 অদুবু পোলনা খোঞ্জেন হৌনা লাউদুনা হায়রকই, “নশা নথন্তবু মাঙহঞ্জগনু; মরমদি ঐখোয় পূম্নমক অসিদা লৈরি~।”
\v 29 কৈশুমশঙ পান্নরিবা অদুনা থাউমৈ পুরকহল্লগা মনুংদা চেনশিনখি অমসুং কিবনা নিক্লদুনা পোল অমসুং সীলাগী মমাঙদা তুথখি~।
\v 30 মহাক্না মখোয়বু মপান্দা পুথোক্লগা হায়খি, “ইবুংঙোখোয়, অরান খুবম ফংনবা ঐনা করি তৌবা তাবগে?”
\p
\v 31 মখোয়না হায়খি, “ইবুংঙো যীশু খৃষ্টবু থাজৌ, নহাক অমসুং নহাক্কী ইমুং মনুংনা অরান খুবম ফংগনি~।”
\v 32 অদুদগী মখোয়না মঙোন্দা অমসুং মহাক্কী ইমুংগী মী পূম্নমক্তা ইবুংঙোগী ৱাপাউ শন্দোকখি~।
\v 33 অদুগা মহাক্না পোল অমসুং সীলাবু অথেঙবা অহিং অদুমক্তদা পুদুনা মখোয়গী অশোক অপনশিং চামথোকপিখি, অদুগা খূদক্তা মহাক অমসুং মহাক্কী ইমুংগী মী পূম্নমক বাপ্টাইজ লৌখি~।
\v 34 অদুগা কৈশুমশঙ পান্নরিবা অদুনা মখোয়বু মহাক্কী য়ূমদা পুরক্লগা মখোয়গী মাঙদা চানবা পোৎশিং থম্বিখি অমসুং মহাক্কী ইমুংগী মী পূম্নমক্না থাজরবা মরম্না য়াম্না হরাউখি~।
\s1 পোল অমসুং সীলা থাদোকপা
\p
\v 35 নোংঙাল্লক্লবদা ৱায়েন মপুশিংনা কৈশুমশঙ পান্নরিবা অদুগী মফমদা ফম্নাইবশিং থারক্তুনা হায়রকই, “মীশিং অদু থাদোকউ~।”
\v 36 কৈশুমশঙ পান্নরিবা অদুনা পোলদা ৱাশিং অসি হায়রকই, “ৱায়েন মপুশিংনা নখোয়বু থাদোক্নবা ঐঙোন্দা মী থারক্লে; মরম অদুনা হৌজিক থোক্লক্তুনা ঈঙথনা চৎপিখ্রো~।”
\v 37 মদুদা পোলনা মখোয়দা হায়খি, “ৱায়েন্দনা রোমগী মী ঐখোয়বু মীয়ামগী মমাঙদা ফূদুনা কৈশুমশঙদা ফাজিনবিরে; অদুগা হৌজিক মখোয়না ঐখোয়বু লোন্না থাদোক্লগদ্রা? মদু খক ওইবা য়ারোই! মখোয় মশামক লাক্তুনা ঐখোয়বু মপান্দা পুথোকসনু~।”
\v 38 ফম্নাইবশিং অদুনা ৱাশিং অসি ৱায়েন মপুশিংদা তম্লুরে; অদুগা মখোয় রোমগী মীশিংনি হায়বা তাবদা মখোয় কিরম্মী~।
\v 39 অদুদগী মখোয়না লাক্তুনা মখোয়দা নোঞ্জরম্মী অমসুং মখোয়বু কৈশুমশঙদগী পুথোকখ্রবদা সহর অদু থাদোক্তুনা চৎখিনবা কন্না হায়জরম্মী~।
\v 40 পোল অমসুং সীলানা কৈশুমশঙদগী থোক্লক্লগা লিদিয়াগী য়ূমদা চৎখি; মফম অদুদা মখোয়না মচীন মনাউশিংবু উন্নরগা মখোয়গী পূক্নীং থৌগৎলগা চৎখি~।
\c 17
\s1 থেসালোনিকীয়াদা শীংলুপ লিংখৎপা
\p
\v 1 মখোয়না অম্ফিপোলিস অমসুং আপোলোনিয়া ফাওদুনা লাক্লগা, থেসালোনিকীয়াদা থুংখি, মফম অদুদা যিহূদিশিংগী \f + \fr 17:1 \fk সিনাগোগ: \ft যিহূদিশিংগী ঈশ্বর খুরুম্নফম, ৱায়েনফম অমসুং ৱায়েন য়াথং তম্বিবা মফম~।\f*সিনাগোগ অমা লৈরম্মী~।
\v 2 পোলনা মহাক্কী হৌনবী মতুং ইন্না মখোয়গী মনাক্তা চৎখি অমসুং পোত্থাবা নুমিৎ অহুম্লক মখোয়গা শাস্ত্রদগী নৈনরম্মী~।
\v 3 খৃষ্টনা অৱাবা খাঙলগা অশিবশিংগী মরক্তগী হিঙ্গৎপা তাই হায়না মহাক্না শন্দোক্না তাকখি অমসুং প্রমান পীখি; অদুগা “ঐনা নখোয়দা শন্দোক্লিবা যীশু অসি খৃষ্ট অদুনি” হায়খি~।
\v 4 মখোয়গী মরক্তগী খরনা থাজখি, অদুগা ঈশ্বরবু কিবা গ্রীক ময়াম অমসুং অথোইবী নুপী ময়াম্না পোল অমসুং সীলাগা পুনখি~।
\s1 যিহূদিশিংগী ইহৌ
\p
\v 5 অদুবু থাজদবা যিহূদিশিংনা মদুদা কল্লক্তুনা কৈথেলদগী ফত্তবা মী খরা পুরক্তুনা মীয়ামগী ইহৌ অমা হৌহনখি অমসুং সহর অপূম্বদা ঈরাং থোকহনখি, অদুগা মখোয়না যাসোনগী য়ূমদা হুপচিনখি অমসুং মখোয়বু মীয়ামগী মমাঙদা পুথোক্নবা থিখি~।
\v 6 অদুগা মখোয়না মখোয়বু ফংদ্রবদা, মখোয়না যাসোন অমসুং অতোপ্পা ইচীন ইনাউশিংবু সহর অদুগী অঙম্বশিংগী মমাঙদা চিংদুনা লাউরকই, “তাইবংপানবু মথক মখা ওনহনবা মীশিং অদু মফম অসিদসু লাক্লে,
\v 7 অদুগা যাসোন্না মখোয়বু লৌশিল্লে; মখোয় পূম্নমক অসিনা যীশু কৌবা অতোপ্পা নিংথৌ অমা লৈ হায়না কৈসারগী য়াথংগী ওন্নতৈননা তৌরে~।”
\v 8 মীয়াম অমসুং সহরগী অঙম্বশিং অদুনা ৱারমশিং অসি তাবদা ঈরাং লাঙলম্মী~।
\v 9 অদুদগী মখোয়না যাসোন অমসুং অতোপ্পশিং অদুবু জামিন্দা থাদোকখি~।
\s1 বেরীয়াদা শন্দোকপা
\p
\v 10 খূদক অদুদা অহিংদা ইচীন ইনাউশিংনা পোল অমসুং সীলাবু বেরীয়াদা থাখি~। মখোয়না মফম অদুদা থুংলবা মতমদা যিহূদিশিংগী সিনাগোগতা চঙখি~।
\v 11 মখোয় অসিদি থেসালোনিকীয়াগী মীশিংদগী হেন্না চীংলেমই, মরমদি মখোয়না ৱাপাউ অদুবু য়াম্না খৌরাংনা লৌশিনখি অমসুং ৱারমশিং অসি চুম্ব্রা হায়না নুমিৎ খুদিংগী শাস্ত্র কূপ্না থিজিনখি~।
\v 12 মরম অদুনা গ্রীক্কী অথোইবা নুপা নুপী কয়া য়াওনা মখোয়গী মরক্তগী মী কয়ানা থাজখি~।
\p
\v 13 অদুবু পোলনা বেরীয়াদসু ঈশ্বরগী ৱা শেন্দাক্লে হায়বা থেসালোনিকীয়াদা লৈবা যিহূদিশিংনা খঙলবদা, মখোয়না মফম অদুদসু লাক্তুনা মীয়াম অদুবু ঈরাং থোকহনখি~।
\v 14 অদুদগী ইচীন ইনাউশিংনা খূদক্তা পোলবু সমুদ্র তান্না চৎননবা থাখি; অদুবু সীলা অমসুং তীমোথিদি মফম অদুদা অদুম লৈরম্মী~।
\v 15 অদুগা পোলবু থিল্লকপা মখোয়না মহাকপু এথেন ফাওবা পুরকখি~। অদুগা সীলা অমসুং তীমোথিবু য়ারিবা মখৈ থুনা মহাক্কী মনাক্তা য়ৌহল্লক্নবা য়াথং ফংলবদা মখোয়না চৎখ্রে~।
\s1 এথেন্দা শন্দোকপা
\p
\v 16 পোলনা মখোয় অনীবু এথেন্দা ঙাইদুনা লৈরিঙৈদা, সহর অদু লাই মূর্ত্তিনা থন্না লৈবা মহাক্না উবদা মহাক্কী থম্মোই শোক্লম্মী~।
\v 17 মরম অদুনা মহাক্না সিনাগোগতা যিহূদিশিংগা অমসুং ঈশ্বরবু কিবা মীশিংগা নৈনরম্মী~। অদুগা মহাক্না নুমিৎ খুদিংগী কৈথেন্দা লাকপা মীশিংগসু নৈনরম্মী~।
\p
\v 18 এপিকুরস অমসুং স্তোয়িক্কী দর্শন শাস্ত্র হৈবা মীশিংনা পোলগা য়েৎনখি~। অদুগা খরনা হায়খি, “ৱা চবেৎ চবেৎ ঙাঙবা মী অসিনা হায়নীংলিবসি করিনো?” অতোপ্পশিংনা মহাক অসি মীরমগী লাইশিংগী মরমদা শন্দোকপা মী ওইনা খল্লি; মরমদি মহাক্না যীশুগী অমসুং হিঙ্গৎপগী মরমদা মখোয়দা শন্দোক্লম্মী~।
\v 19 অদুদগী মখোয়না পোলবু \f + \fr 17:19 \fk আরেয়োপাগস: \ft এথেনগী নূঙঙাক্তা লৈবা মমিং চৎপা চীং, ৱায়েনফম্নি~।\f*আরেয়োপাগস্তা পুরক্তুনা হায়রকই, “নহাক্না শন্দোক্লিবা অনৌবা তম্বিবা অসি করিনো হায়বা ঐখোয়না খঙবা য়াগদ্রা?
\v 20 নহাক্না ঐখোয়গী নাকোংদা অঙকপা হীরম খরা তাহল্লি~। মরম অদুনা হায়রিবশিং অসি করিনো হায়বা ঐখোয়না খঙনীংই~।”
\v 21 এথেনগী মী পূম্নমক অমসুং মফম অদুদা লৈবা মীরৈবাক মচাশিংনা করিগুম্বা অনৌবা ৱা হায়বা, নৎত্রগা তাবা নত্তনা অতৈ করি অমতসু তৌদনা মতম লেল্লম্মী~।
\p
\v 22 মদুদা পোলনা আরেয়োপাগস্কী ময়ায়দা লেপখত্তুনা হায়খি, “এথেনগী মীশা, হীরম খুদিংমক্তা নখোয় অসি ধর্ম্মদা পূক্নীং য়াম্না চঙবা মীশিংনি হায়না ঐনা লৌই~।
\v 23 মরমদি ঐনা অসুম কোয়না চৎপদা নখোয়না খুরুম্বা পোৎশিং য়েংবদা অসুম্না ইবা লাৎনপূং অমা ঐনা ফংলে, ‘খঙদবা ঈশ্বরদা~।’ মরম অদুনা নখোয়না খঙদনা খুরুম্বা মহাক অদু ঐনা নখোয়দা ফোংদোক্লি~।
\p
\v 24 “হায়রিবা ঈশ্বর অসি তাইবংপান অমসুং মদুদা লৈবা পোৎ খুদিংমকপু শেম্বিবা মপুনি; মহাক অসি অতিয়া অমসুং মালেমগী মপু ওইবগী মরম্না মীওইবগী খূৎনা শাবা শঙশিংদা মহাক্না লৈতে~।
\v 25 মহাক্কীদমক করিগুম্বা অৱাৎপা লৈবগুম্না মীওইবগী খূৎনা মহাকপু থৌগল তৌবসু নত্তে, মরমদি মহাক্না মী খুদিংদা থৱায়, নুংশা স্বর অমসুং পোৎ পূম্নমক পীবি~।
\v 26 অদুগা মহাক্না ঈ অমতদগী মীওইবগী জাতি খুদিংবু মালেমগী লৈমায় পূম্নমক্তা লৈনবা শেম্বিখি~। মহাক্না কুম থাগী অকক্নবা মতম অমসুং মখোয়গী লৈফমগী ঙমখৈশিং লেপখি,
\v 27 মসি মহাক্তি ঐখোয় পূম্নমক্তগী লাপ্না লৈত্রবসু মীওইবনা ইবুংঙোবু থিজনবা, মহাকপু খূৎনা মাদুনা খঙজনবা অমসুং মহাকপু ফংজবা য়ানবনি~।
\v 28 মরমদি মহাক্কী মপান্না ঐখোয়না হিংলি, লেঙলি অমসুং পাল্লি, মসি নখোয় নশামক্কী শৈরেং ইবা খরনা হায়খিবগুম্ননি, ‘ঐখোয়দি মহাক্কী মচাশিংনি~।’
\v 29 অদুনা ঐখোয় ঈশ্বরগী মচাশিং ওইবনিনা ঈশ্বর অদু মীওইবগী হৈশিংবা অমসুং ৱাখন্না শেম্বা সনা, লুপা অমসুং নূঙগী মূর্ত্তি অমগুম্বনি হায়না ঐখোয়না খল্লোইদবনি~।
\v 30 মরম অদুনা খঙদবা মতম অদু ঈশ্বরনা লান্থোকপিরে, অদুবু হৌজিক্তি মহাক্না মফম খুদিংমক্তা লৈবা মী পূম্নমক্না পূক্নীং হোংনবা য়াথং পীরি~।
\v 31 মরমদি মহাক্না খন্দোক্লবা মী অদুগী মপান্না তাইবংপানবু চুম্না ৱায়েনগদবা নুমিৎ অমা ককপিরে~। মহাক্না মহাকপু অশিবশিংগী মরক্তগী হিঙ্গৎহনবিদুনা মী পূম্নমক্তা খূদম উৎপিরে~।”
\v 32 অশিবা হিঙ্গৎপগী মরমদা মখোয়না তাবদা খরনা নোক্নরম্মী; অতোপ্পনদি হায়রকই, “হীরম অসিগী মতাংদা ঐখোয়না নঙোন্দগী অমুক হন্না তানীংই~।”
\v 33 অদুদগী পোলনা মখোয়গী মফমদগী চৎখি~।
\v 34 মী খরদি পোলগী মতুং ইনবা মী ওইরকখি অমসুং থাজখি~। মখোয়গী মরক্তা আরেয়োপাগস্কী মীওই দিয়োনিসিয়া, দামারী কৌবী নুপী অমা অমসুং মখোয়গা লোয়ননা অতোপ্পশিংসু য়াওরম্মী~।
\c 18
\s1 কোরিন্থদা শীংলুপ লিংখৎপা
\p
\v 1 অসিগী মতুংদা পোলনা এথেন থাদোক্লগা কোরিন্থদা চৎখি~।
\v 2 মফম অদুদা মহাক্না পোন্তস্তা পোকপা আকুলা কৌবা যিহূদি মী অমা থেংনখি~। মহাক ইতালিদগী মহাক্কী নুপী প্রিসিল্লাগা লোয়ননা ইকুই কুইদনা কোরিন্থদা লাকখিবনি, মরমদি ক্লাউদিয়সনা যিহূদি পূম্নমক রোম থাদোক্নবা য়াথং পীখি, অদুগা পোলনা মখোয়বু উনবা লাকখি~।
\v 3 মহাক্কা শিনফম মান্নবা মরম্না মহাক্না মখোয়গা লৈমিন্নদুনা থবক শূমিন্নখি; মখোয়গী থবক্তি ফিয়ূম শাবনি~।
\v 4 মহাক্না পোত্থাবা নুমিৎ খুদিংগী যিহূদিশিংগী \f + \fr 18:4 \fk সিনাগোগ: \ft যিহূদিশিংগী ঈশ্বর খুরুম্নফম, ৱায়েনফম অমসুং ৱায়েন য়াথং তম্বিবা মফম~।\f*সিনাগোগতা নৈনরম্মী, অদুগা যিহূদি অমসুং গ্রীক্কী মীশিংনা থাজরক্নবা হোৎনখি~।
\p
\v 5 সীলা অমসুং তীমোথিনা মেসিদোনিয়াদগী লাক্লবদা, পোলনা থৱায়দা লুপ্লম্মী অমসুং যীশুদি খৃষ্টনি হায়না যিহূদিশিংদা থৌনা ফনা সাক্ষী পীখি~।
\v 6 মখোয়না মহাকপু থিংদুনা থীনা ঙাঙলবদা, মহাক্না মফি কন্থোক্তুনা মখোয়দা হায়খি, “নখোয়গী ঈ নখোয় নশামক্কী নথক্তা লৈসনু! ঐদি ইরান লৈতে~। হৌজিক্তগী হৌনা ঐনা অতোপ্পা জাৎশিংদা চৎলগনি~।”
\p
\v 7 পোলনা মফম অদু থাদোক্তুনা যুষ্টস কৌবা ঈশ্বরবু খুরুম্বা মী অমগী য়ূমদা চৎখি; মহাক্কী য়ূমদি সিনাগোগকা হেক থংননা লৈরম্মী~।
\v 8 সিনাগোগকী লুচিংবা ক্রীস্পস অমসুং মহাক্কী ইমুং মনুং পূম্নমক্না ইবুংঙোবু থাজখি; অদুগা কোরিন্থদগী মী কয়ামুক্নসু মদু তাদুনা থাজরম্মী অমসুং বাপ্টাইজ লৌরম্মী~।
\p
\v 9 নোংমা অহিং অমদা দর্শন্দা ইবুংঙোনা পোলদা হায়রকই, “কিগনু, অদুবু শন্দোকউ অমসুং তূমিন্না লৈগনু;
\v 10 মরমদি ঐনা নহাক্কা লোয়নরি, অদুগা কনা অমতনা নহাক্কী নথক্তা শোক পলহনবা তৌরোই; মরমদি সহর অসিদা ঐগী মী য়াম্না লৈ~।”
\v 11 মরম অদুনা পোলনা মফম অদুদা মখোয়দা ঈশ্বরগী ৱা তম্বিদুনা চহী অমগা থা তরুক লৈখি~।
\s1 যিহূদিশিংনা ৱাকৎপা গাল্লীওনা য়াদবা
\p
\v 12 গাল্লীওনা অখায়াগী লৈঙাক মপু ওইরিঙৈদা যিহূদিশিংনা পোলগী মথক্তা হৌনবা অমতা ওইনা পূনশিল্লম্মী, অদুগা মহাকপু ৱায়েন ফম্বৈদা পুরক্লম্মী,
\v 13 অদুগা হায়রকই, “নিপা অসিনা ৱায়েন য়াথংগা ওন্নতৈননা ঈশ্বরবু খুরুমগদবনি হায়না মীশিংবু থেম্মী~।”
\p
\v 14 অদুবু পোলনা ৱা ঙাঙলমদাইদা গাল্লীওনা যিহূদিশিংদা হায়খি, “হে যিহূদিশা, নখোয়না অরানবা অমসুং ফত্তবা থবক্কীদমক ৱাকৎপা ওইরবদি, ঐনা নখোয়গী ৱাকৎ তাফম থোকই~।
\v 15 অদুবু মসি করিসু নত্তবা ৱাশিংগী, মিংশিং অমসুং নখোয় নশাগী ৱায়েন য়াথংগী মরমদা ৱাহং ওইরবদি, নখোয় নশানা মদু ৱায়েঞ্জৌ, মরমদি অসিগুম্বা হীরম অসিদা ঐনা ৱায়েন মপু ওইনীংদে~।”
\v 16 অদুদগী মহাক্না মখোয়বু ৱায়েন ফম্বৈদগী তান্থোকখি~।
\v 17 মদুদা গ্রীকশিং অদুনা সিনাগোগকী লুচিংবা সোষ্টিনীদা ওনশিল্লক্তুনা ৱায়েন ফম্বৈ মাঙদা মহাকপু ফূবিখি~। অদুগা গাল্লীওনদি থোক্লিবা অসিগী মরমদা করিসু থৌওইবিরমদে~।
\s1 প্রিসিল্লা, আকুলা অমসুং আপোল্লো
\p
\v 18 পোলনা মতম খরা লৈরবা মতুংদা মহাক্না ইচীন ইনাউশিংদা খাইনবগী ৱা হায়রগা সিরিয়া তান্না হি তোংদুনা চৎখি, অদুগা প্রিসিল্লা অমসুং আকুলাসু মহাক্কা লোয়নরম্মী~। মহাক্না কেনখ্রিয়াদা মশম ককখি, মরমদি মহাক্কী ৱাশক অমা লৈরম্মী~।
\v 19 অদুদগী মহাক্না এফিসাদা লাক্লগা মফম অদুদা মখোয়বু থনম্লগা মহাক মশামক্তি সিনাগোগতা চঙখিদুনা যিহূদিশিংগা নৈনখি~।
\v 20 মখোয়না মহাকপু মতম খরা শাংথনা মখোয়গা লৈনবা হায়জবদা মহাক্না য়াখিদে,
\v 21 অদুবু মখোয়দা খাইনবগী ৱা হায়রগা অসুম্না হায়রকই, “যেরূশালেমদা পাঙথোক্কদৌরিবা চাকখাঙবা অদু ঐনা শোয়দনা ঙাক্নবা হোৎনগনি, অদুবু ঈশ্বরনা য়াবিরবদি ঐনা নখোয়গী ননাক্তা অমুক হন্না লাক্কনি~।” অদুদগী মহাক্না এফিসাদগী হি তোংদুনা চৎখি~।
\v 22 মহাক্না কৈসারিয়াদা থুংলগা কাখৎখিদুনা শীংলুপ্পু খুরুমজখি, অদুদগী মহাক্না আন্তিয়োক্তা কূমথখি~।
\s1 পোলগী অহুমশুবা খোঙচৎ; আপোল্লোগী থবক
\sr 18:23-21:14
\p
\v 23 মহাক্না মতম খরা আন্তিয়োক্তা লৈরম্লগা গালাতীয়া অমসুং ফ্রুগীয়া লমশিংদা মথং মথং ওইনা লাক্লগা সেবোক পূম্নমক্কী থাজবা কনখৎহনখি~।
\p
\v 24 আপোল্লো কৌবা আলেকজেন্দ্রিয়াদা পোকপা, ৱাঙাঙ হৈবা, শাস্ত্র য়াম্না খঙবা, কনাগুম্বা যিহূদি অমা এফিসাদা লাক্লম্মী~।
\v 25 কনাগুম্বনা মহাকপু ইবুংঙোগী লম্বী অদুগী মরমদা তম্বিখি; মহাক্না থৱায় য়াওনা ইবুংঙোগী মরমদা ঙাঙলম্মী অমসুং তম্বিরম্মী, অদুবু মহাক্না যোহান্না বাপ্টাইজ তৌবা অদুতা খঙলম্মী~।
\v 26 অদুদগী মহাক্না যিহূদিশিংগী সিনাগোগতা থৌনা ফনা ৱা ঙাঙবা হৌরকখি; অদুবু আকুলা অমসুং প্রিসিল্লানা মহাক্কী ৱা তারবদা মহাকপু মখোয়গী মনাক্তা পুরগা ঈশ্বরগী লম্বী অদু হেন্না চুম্না মঙোন্দা তম্বিখি~।
\v 27 আপোল্লোনা অখায়া তান্না চৎপা পাম্লবদা মহাকপু তরাম্না ওকপিনবা ইচীন ইনাউশিংনা মফম অদুদা লৈবা সেবোকশিংদা চিঠি ইখি; মহাক্না মফম অদুদা থুংলবদা থৌজানগী মপান্না থাজখ্রবা মীশিং অদু মহাক্না য়াম্না পাংবিখি;
\v 28 মরমদি যিহূদিশিংগা নৈনবদা মহাক্না যীশুদি খৃষ্টনি হায়না শাস্ত্রদগী উত্তুনা মীয়ামগী মমাঙদা মখোয়গী অশোয়বা উৎখি~।
\c 19
\s1 এফিসাদা শন্দোকপা
\p
\v 1 আপোল্লোনা কোরিন্থদা লৈরিঙৈদা পোলনা এফিসাদা থুংলনবা কংফালগী লম্বীদা লাক্লম্মী, অদুগা সেবোক খরা থেংনরম্মী~।
\v 2 মহাক্না মখোয়দা হায়রম্মী, “নখোয়না থাজবা মতমদা থৱায় অশেংবা ফংখিব্রা?” মখোয়না মঙোন্দা খুম্লকই, “থৱায় অশেংবা লৈ হায়বা ফাওবা ঐখোয়না তাদ্রি~।”
\v 3 মদুদা পোলনা হায়রম্মী, “অদু ওইরবদি নখোয়না করম্বা মখলগী বাপ্টাইজ লৌখ্রবগে?” মদুদা মখোয়না খুম্লকই, “যোহান্না বাপ্টাইজ তৌবা অদুনি~।”
\v 4 মদুদা পোলনা হায়রম্মী, “যোহান্না মীশিংদা মহাক্কী তুংদা লেঙবিরক্লিবা মহাক, হায়বদি যীশুবু মখোয়না থাজগদবনি হায়দুনা যোহান্না পূক্নীং হোংবগী বাপ্টাইজ তৌবিখি~।”
\v 5 মসি তাবদা মখোয়না ইবুংঙো যীশুগী মিংদা বাপ্টাইজ লৌখি~।
\v 6 অদুগা পোলনা মখোয়গী মথক্তা মখূৎ থম্বিবদা থৱায় অশেংবনা মখোয়গী মথক্তা লাক্লম্মী, মদুদা মখোয়না অতোপ্পা লোন ঙাঙলম্মী অমসুং ৱা তাকথোক্লম্মী~।
\v 7 অদুগা মখোয় পূম্নমক মী তরানিথোইরোম ওইরম্মী~।
\p
\v 8 পোলনা যিহূদিশিংগী \f + \fr 19:8 \fk সিনাগোগ: \ft যিহূদিশিংগী ঈশ্বর খুরুম্নফম, ৱায়েনফম অমসুং ৱায়েন য়াথং তম্বিবা মফম~।\f*সিনাগোগতা চঙদুনা থা অহুম্লোম থৌনা ফনা ঈশ্বরগী নিংথৌ লৈবাক্কী মরমদা নৈনখি অমসুং মখোয়না থাজরক্নবা তকশিনখি~।
\v 9 অদুবু মখোয় খরনদি থম্মোই কনশিনখি অমসুং থাজদদুনা \f + \fr 19:9 \fk লম্বী: \ft পাখোনচৎপগী লাইরিক্তা খৃষ্টানশিংবু হিংবগী লম্বী হায়না মিংগৌনৈ~।\f*লম্বী অদুগী মরমদা মীয়ামগী মমাঙদা থীনা ঙাঙখি~। অদুদগী পোলনা মখোয়বু থাদোক্তুনা চৎখি, অদুগা সেবোকশিংবু পুরগা তিরান্না কৌবা মহৈ তম্ফম শঙদা হীরম অদুগী মরমদা নুমিৎ খুদিংগী নৈনখি~।
\v 10 হায়রিবা অসি চহী অনীরোম চত্থখি; মসিনা মরম ওইদুনা এসিয়াদা লৈবা যিহূদি অমসুং গ্রীক্কী মী পূম্নমক্না ইবুংঙো যীশুগী ৱা তাখি~।
\s1 পোলনা অঙকপা থবকশিং তৌবা
\p
\v 11 অদুগা ঈশ্বরনা পোলগী খূৎনা অঙকপা থবকশিং তৌহনখি,
\v 12 মরম অসিনা মীশিংনা পোলগী মশাদা রুমাল অমসুং ফি মতেক ফাওবা শোক্লগা অনাবশিংগী মনাক্তা পুরকখি, মদুদা মখোয়গী অনাবা অদু ফখি অমসুং ফত্তবা থৱায়শিংনা মখোয়দগী থোকখি~।
\v 13 অদুবু ফত্তবা থৱায়শিংবু তান্থোকপা কোয়চৎ চৎপা যিহূদি খরা লৈরম্মী~। মখোয়না ফত্তবা থৱায়শিং চঙবা মখোয়গী মথক্তা ইবুংঙো যীশুগী মিং শোন্দুনা হায়রকই, “পোলনা শন্দোকপা যীশুগী মিংদা নখোয় থোক্লক্নবা ঐখোয়না য়াথং পীরি~।”
\v 14 স্কিবা কৌবা অথোইবা পুরোহিৎ অমগী মচা নিপা তরেৎনা অসুম্না তৌরম্মী~।
\p
\v 15 মদুদা ফত্তবা থৱায়না মখোয়দা অসুম্না খুমখি, “ঐনা যীশুবু খঙই, ঐনা পোলবু খঙই, অদুবু নখোয় কনানো?”
\v 16 অদুদগী ফত্তবা থৱায় চঙবা মী অদুনা মখোয়গী মথক্তা চোংশিনখি অমসুং মখোয় পূম্নমকপু খুদুম চন্দুনা ঙমখি, অদুদগী মখোয় ফি থোংদনা অমসুং শোক পন্দুনা য়ূম অদুদগী চেন্থোকখি~।
\v 17 এফিসাদা লৈবা যিহূদিশিং অমসুং গ্রীক্কী মী পূম্নমক্নসু মসিগী মরমদা তাখি; মখোয় পূম্নমক্তা অকিবা পোকখি অমসুং ইবুংঙো যীশুগী মিং থাগৎখি~।
\v 18 অদুগা থাজখ্রবা মীওই কয়ানা লাক্তুনা মখোয়না তৌখিবা ফত্তবা থবকশিং অদু ফোংনা হায়দোক্লম্মী~।
\v 19 অদুগা মিত্রং শান্নবা মী কয়ানসু মখোয়গী লাইরিকশিং খোমদুনা পুরকখি, অদুগা মীয়ামগী মমাঙদা লাইরিকশিং অদু পূন্না মৈ থাখি; মখোয়না লাইরিকশিং অদুগী মমল পাবদা পূন্না \f + \fr 19:19 \fk লুপা ময়েক: \ft লুপা ময়েক অমসি শিনমী অমগী নোংমগী খূৎশূমন্নি~।\f*লুপা ময়েক লীশীং য়াঙ্খৈ ওইরম্মী~।
\v 20 মতৌ অসুম্না ঈশ্বরগী ৱা অদু পাক চাউনা শন্দোকখি অমসুং হেনগৎখি~।
\p
\v 21 পূম্নমক অসি লোইরবা মতুংদা পোলনা মেসিদোনিয়া অমসুং অখায়া ফাওদুনা চৎলগা যেরূশালেমদা চৎনবা মপূক্নীংদা চপ য়ুংনা লেপ্ত‌ুনা হায়রকই, “ঐনা মদুদা য়ৌরুরগা রোমসু উবা তাই~।”
\v 22 অদুদগী মহাক্না মহাকপু পাংবিবা তীমোথি অমসুং ইরাষ্টস মখোয় অনীবু মেসিদোনিয়াদা থাখ্রগা মহাক মশামক্তি মতম খরগা এসিয়াদা লৈখি~।
\s1 এফিসাগী ৱাথোক
\p
\v 23 মতম অদুদা লম্বী অদুগী মরমদা য়াম্না চরাঙনবা অমা থোকখি~।
\v 24 মরমদি দিমিত্রীয়া কৌবা কনাগুম্বা লুপা শূবা মী অমনা লুপানা \f + \fr 19:24 \fk অর্টিমিস: \ft গ্রীক্কী লাইরেম্বী, রোমগী মীনা দায়ানা কৌই~।\f*অর্টিমিসকী শঙ মচাশিং শাদুনা খূৎ-শা হৈবা মী কয়াগী থবক য়াম্না পীরম্মী~।
\v 25 মহাক্না মহাক্কা শিনফম মান্নবা থবক শূবা মীশিংবু পূন্না কৌরগা হায়খি, “ইবুংঙোখোয়, ঐখোয়না শিনফম অসিদগী শেন য়াম্না ফংই হায়বা নখোয়না খঙই~।
\v 26 এফিসাদতা নত্তনা এসিয়াগী মফম অয়াম্বদা থোকখিবশিং অদু নখোয়না তারে অমসুং উরে; পোল অসিনা খূৎনা শাবা ঈশ্বর অসি ঈশ্বর নত্তে হায়দুনা মী কয়া থেমদোক্তুনা পুথোকখ্রে~।
\v 27 মসিনা ঐখোয়গী শিনফম অসি খুদোংথীবদা তাহনবতা নত্তনা অথোইবা লাইরেম্বী অর্টিমিসকী লাইশঙগী মিংচৎসু হন্থহনগনি, এসিয়া পূম্নমক অমসুং তাইবংপান মফম পূম্নমক্তা মীশিংনা খুরুম্লিবা লাইরেম্বী অসিগী মতিক মগুনসু মাঙহল্লগনি~।”
\v 28 মখোয়না মসি তাবদা মৈ হৌনা শাউরম্মী অমসুং লাউদুনা হায়রকই, “এফিসাগী মীশিংগী অর্টিমিসনা অথোইবীনি!”
\v 29 অদুগা মখোয়না সহর পূম্নমকপু চরাঙনহল্লম্মী; মখোয়না পোলগা চৎমিন্নবা মেসিদোনিয়াগী মী গায়স অমসুং আরিষ্টার্কসপু ফারগা অমতা ওইনা কুমৈ য়েংফম্লোমদা হোৎচিনখি~।
\v 30 মদুদা পোলনা মীয়াম অদুগী মরক্তা চঙগে তৌবদা সেবোকশিংনা মহাকপু খামখি~।
\v 31 অদুগা মহাক্কী মরূপশিং, এসিয়াগী অঙম্বশিং ওইবা খরনা মহাকপু কুমৈ য়েংফম অদুদা চঙদনবা পাউতাক পীরকখি~।
\p
\v 32 মরম অদুনা খরনা ৱা অমা লাউরম্মী অদুগা খরনা অতোপ্পা ৱা অমা লাউরম্মী; মরমদি তিল্লিবা মীয়াম অদু চরাঙনরম্মী, মখোয় অয়াম্বনা মফম অদুদা করিগীদমক্তা পূনশিল্লিবনো হায়বসু খঙলমদে~।
\v 33 মখোয়না আলেকজেন্দরবু মীয়াম মরক্তগী চিংথোক্লে, মরমদি যিহূদিশিংনা মহাকপু মাঙলোমদা ইন্থোক্লকপনি~। মদুদা আলেকজেন্দরনা মীয়াম অদু তূমিন্না লৈনবা মখূৎ হাইদুনা খঙহনখি অদুগা মীয়াম অদুদা মশা ঙাকথোকচনবা ৱা ঙাঙনবা হোৎনরম্মী~।
\v 34 মহাক অসি যিহূদিনি হায়বা মখোয়না খঙলবদা, খোঞ্জেন অমতা ওইনা মখোয়না পূং অনীরোম লাউখি, “এফিসাগী মীশিংগী অর্টিমিসনা অথোইবীনি!”
\p
\v 35 মদুদা সহর অদুগী চে চাং পান্নবা ফম্নাইবনা মীয়াম অদুবু তূমিন্না লৈহন্দুনা হায়রকই, “এফিসাগী নিপাশা, নখোয় অসি অথোইবী লাইরেম্বী অর্টিমিসকী অমসুং নোংথক্তগী তারকপা মূর্ত্তি অদুগী শঙ ঙাক-শেনবনি হায়বসি খঙদবা মী লৈব্রা?
\v 36 হায়রিবা অসি য়াদবা ঙমদবনিনা নখোয়না তূমিন্না লৈফম থোকই অমসুং খন্থবা তৌদনা করিগুম্বা অমতা তৌরোইদবনি~।
\v 37 মরমদি লাইশঙদগী হূরান্দবা অমসুং নখোয়গী লাইরেম্বীদা থীনা ঙাঙদবা মীশিং অসিবু নখোয়না মফম অসিদা পুরক্লে~।
\v 38 মরম অদুনা দিমিত্রীয়া অমসুং মহাক্কা লোয়নবা খূৎ-শা হৈবশিংনা কনাগুম্বা অমগী মথক্তা ৱাকৎ লৈরবদি, ৱায়েনশঙ হাংদুনা লৈ অমসুং লৈঙাক মপুশিংসু লৈ; মখোয়না অমগা অমগা মরান শীনসনু~।
\v 39 অদুবু নখোয়না ৱা অতৈগী মরমদা করিগুম্বা থিরবদি, মদু ৱায়েনগী মতুং ইন্না মীয়াম তিন্নবদা লেপকদবনি~।
\v 40 তশেংনমক ঙসিগী চরাঙনবা অসিগী মরম হংবদা ঐখোয়না খুদোংথীবা মায়োক্নরি~। মরমদি অসিগুম্বা মরম চাদনা তিন্নবা অসিগী মরম ঐখোয়না পীবা ঙম্লোই~।”
\v 41 মহাক্না অসি হায়রবা মতুংদা মীয়াম তিন্নবা অদু কায়নহনখি~।
\c 20
\s1 মেসিদোনিয়া অমসুং গ্রীস্তা চৎপা
\p
\v 1 চরাঙনবা অদু লোইখ্রবদা পোলনা সেবোকশিংবু কৌদুনা কোনশিনবিরে অদুগা মেসিদোনিয়াদা চৎননবা থোকখি~।
\v 2 মহাক্না লমদম অদু ফাওদুনা চৎপদা মীশিংদা থৌগৎপা ৱা কয়ামরুম ঙাঙবিখি, অদুগা মহাক্না গ্রীস্তা থুংখি~।
\v 3 মহাক্না মফম অদুদা থা অহুম লৈখি~। অদুগা মহাক্না সিরিয়াদা হি তোংদুনা চৎনবা থৌরাঙ তৌরবদা, যিহূদিশিংনা মহাক্কী মায়োক্তা ফত্তবা শরৌ শীল্লম্মী~। অদুনা মহাক্না মেসিদোনিয়া ফাওদুনা হন্নবা লেপখি~।
\v 4 এসিয়াদা মহাক্কা লোয়নখিবা মীশিং অদু মখোয় অসিনি: বেরীয়াদগী সোপাটের, থেসালোনিকীয়াদগী আরিষ্টার্কস অমসুং সিকনদস, দর্বিদগী গায়স অমসুং তীমোথি, অদুগা এসিয়াদগী তুকিকস অমসুং ট্রোফিমস~।
\v 5 মীশিং অসিনা মাঙ থানা চৎখিদুনা ঐখোয়বু ত্রোৱাস্তা ঙাইদুনা লৈরম্মী~।
\v 6 হামৈ য়াওদবা তলগী চাকখাঙবগী মতুংদা ঐখোয়না ফিলিপ্পীয়াদগী হি তোংদুনা চৎখি অমসুং নুমিৎ মঙানিগী মতুংদা ঐখোয়না ত্রোৱাস্তা মখোয়গী মনাক্তা থুংখি; ঐখোয়না মফম অদুদা নুমিৎ তরেৎনি লৈখি~।
\s1 ইউটিকসপু হিংগৎহনবা
\p
\v 7 চয়োলগী অহানবা নুমিত্তা সেবোকশিংনা তল থুগাইনবগীদমক পূন্না তিন্নরবদা, পোলনা মথংগী নুমিত্তা মফম অদু থাদোক্নীংবা মরম্না মহাক্না মখোয়দা ৱা ঙাঙদুনা অহিং নোংয়ায় ফাওবা তম্বিখি~।
\v 8 মখোয়না তিন্নরিবা মথক থংবা কা অদুদা থাউমৈ য়াম্না থাল্লম্মী~।
\v 9 মফম অদুদা ইউটিকস কৌবা কনাগুম্বা নহা অমা থোঙনাউদা ফমদুনা লৈরম্মী, অদুগা য়াম্না কন্না তূমথখি; পোলনা কুইনা শন্দোকপা অদুদা ইউটিকস্না কন্না তূমথরম্মী অদুগা অহুমশুবা মথোন্দগী তারম্মী অমসুং মহাক শিনা লৌখৎলম্মী~।
\v 10 পোলনা কূমথখিদুনা নহা অদুদা নোন্থরগা মহাকপু কোনখত্তুনা হায়রকই, “নখোয় কিগনু, মরমদি মহাক্কী থৱায় মঙোন্দা লৈরি~।”
\v 11 অদুদগী পোলনা তল থুগাইদুনা চাখিবা মথক থংবা কাদা কাখৎখি অমসুং য়াম্না কুইনা নোংঙানবা মতম ফাওবা ৱা ঙাঙখি, অদুগা মহাক চত্থোকখি~।
\v 12 মখোয়না নিপা মচা অদু হিংনা পুখ্রে অমসুং মখোয়গী হরাউবা অদু খজিক্তা ওইরমদে~।
\s1 মিলীতাদা চৎপা
\p
\v 13 ঐখোয়না হি অদু তান্না মাঙ থাদুনা চৎলগা হি তোংদুনা আসোস্তা চৎখি, মফম অদুদগী ঐখোয়না পোলবু হিদা পুনীংলম্মী; মরমদি পোলনা কংফালগী লম্বীদা চৎকে হায়না থৌরাঙ তৌরম্মী~।
\v 14 মহাক্না ঐখোয়গা আসোস্তা উনবা মতমদা ঐখোয়না মহাকপু হিদা তোংহন্দুনা মিতুলীনীদা চৎখি~।
\v 15 ঐখোয়না মফম অদুদগী হি তোংদুনা চৎলগা মথংগী নুমিত্তা খীওসকী মমাঙদা থুংখি~। মদুগী মথংগী নুমিত্তা ঐখোয়না সামোস ঈথত্তা থুংদুনা ট্রোগীলিয়মদা লৈখি~। অদুগা মথংগী নুমিত্তা ঐখোয়না মিলীতাদা থুংখি~।
\v 16 পোলনা এসিয়াদা মতম শাংনা লৈথোক্তনা এফিসা লান্না হি তোংনবা মপূক্নীংদা লেপ্লম্মী; মরমদি করিগুম্বা ঙম্লবদি পেন্টিকোষ্ট নুমিত্তা মহাক্না যেরূশালেম য়ৌনবা তহা তহা তৌরম্মী~।
\s1 পোল অমদি এফিসাগী অহল্লমনশিং
\p
\v 17 অদুগা পোলনা মিলীতাদগী এফিসাদা মী থাদুনা শীংলুপ অদুগী অহল্লমনশিংবু কৌহল্লম্মী~।
\v 18 অদুগা মখোয়না মহাক্কী মনাক্তা লাক্লবদা মহাক্না মখোয়দা হায়খি, “ঐনা এসিয়াদা খোঙদাবা অহানবা নুমিৎ অদুদগী হৌনা কুম-থা পূম্নমক্তা ঐনা নখোয়গা লোয়ননা করম্না লৈখি হায়বা নখোয়না খঙই~।
\v 19 ঐনা নোল্লুকপা অমসুং পি তাবগা লোয়ননা ইবুংঙোবু থৌগল তৌজখি, অদুগা যিহূদিশিংনা শরৌ শীন্দুনা ঐবু চাং য়েংখি~।
\v 20 নখোয়দা কান্নগদবা অমতা ঐনা খাক্তুনা থমদদুনা নখোয়দা ফোংদোকখি, অদুগা য়ূম য়ূমদা চঙদুনা নখোয়বু তম্বিখি~।
\v 21 যিহূদি অমসুং গ্রীক্কী মীশিংদা ঈশ্বরদা পূক্নীং হোংনবা অমসুং ঐখোয়গী ইবুংঙো যীশু খৃষ্টদা থাজনবা সাক্ষী পীখি~।
\p
\v 22 “অদুগা হৌজিক য়েংবিয়ু, থৱায়না পুন্দুনা ঐ যেরূশালেম তান্না চৎলি; মফম অদুদা ঐঙোন্দা করি থোক্কদবা ঐনা খঙদে~।
\v 23 সহর খুদিংদা অফা অপুন অমসুং অৱা অনা থেংনগনি হায়না থৱায় অশেংবনা ঐঙোন্দা খঙহনবিবা অদুতা ঐনা খঙই~।
\v 24 অদুবু হায়রিবশিং অসিনা ঐবু লেঙহনবা ঙম্লোই, অদুগা ঐনা ঐগী পুন্সিবু য়াম্না লুনা খন্দে~। ঐনা ঐগী থৌদাং অদু হরাউনা লোইনবা অমসুং ঈশ্বরগী থৌজানগী অফবা ৱাপাউগী সাক্ষী পীনবা ঐনা ইবুংঙো যীশুদগী ফংবা থৌগল তৌজবনি~।
\v 25 ঐনা ঈশ্বরগী নিংথৌ লৈবাক্কী মরমদা শন্দোক্তুনা নখোয়গী নরক্তা কোয়না চৎলম্মী, অদুগা হৌজিক্তি য়েংউ, নখোয় কনা অমতনা ঐগী মায়থোং অমুক হন্না উররোই হায়বা ঐনা খঙই~।
\v 26 মরম অদুনা মী পূম্নমক্কী ঈগী মরমদা ঐ ইরান লৈতে হায়বা ঙসি ঐনা নখোয়দা লাউথোকচরি;
\v 27 মরমদি ঐনা নখোয়দা ঈশ্বরগী থৌরাঙ অপূম্বা খঙহনবদা খাকহৌবা লৈখিদে~।
\v 28 মরম অদুনা নখোয় নশামক্কী অমসুং য়াউ শঙ্গু পূম্নমক অদুগীদমক চেকশিল্লু; মহাক মশামক্কী ঈনা লৈবিখ্রবা ঈশ্বরগী শীংলুপ্পু শেনবিনবা মখোয়গী মথক্তা থৱায় অশেংবনা নখোয়বু য়েংশিনবিবা মী ওইহল্লে~।
\v 29 ঐনা মসি খঙই, মদুদি ঐনা চত্থোকখ্রবা মতুংদা তমথীরবা কৈশালশিং নখোয়গী নরক্তা চঙলক্কনি, য়াউ শঙ্গু অদু অমতা খাক্লম্লোই~।
\v 30 অদুগা নখোয় নশেনগী নরক্তগী মখোয়গী মতুং ইন্নবা সেবোকশিংবু চিংথোক্নবা মী থোক্লক্তুনা শেরান্নবা ৱা হায়গনি~।
\v 31 মরম অসিগীদমক মিশেং খাঙউ, অদুগা চহী অহুম চুপ্না অহিং নুংথিল খায়দনা ঐনা পি তাদুনা নখোয় খুদিংবু তম্বিখিবা অদু নীংশিংউ~।
\p
\v 32 “হৌজিক ইচীন ইনাউশা, ঐনা নখোয়বু ঈশ্বরদা অমসুং মহাক্কী থৌজানগী ৱা অদুদা শিন্নজরি; ৱা অসিনা নখোয়বু শেমগৎপিবা ঙম্মী, অদুগা শেংদোকপিখ্রবা মী পূম্নমক্কা লোয়ননা ফংফম থোকপা অদু নখোয়দা পীবিবা ঙম্মী~।
\v 33 ঐনা কনাগুম্বা অমগী সনা নৎত্রগা লুপা নৎত্রগা ফিরোন করামখিদে~।
\v 34 ইখূৎ অসিনা ঐগী অৱাৎ অপা অমসুং ঐগা লোয়নরিবশিংগী অৱাৎ অপাগীদমক্তা শূখি হায়বা নখোয়না খঙই~।
\v 35 নখোয়না তৌগদবা হীরম পূম্নমক অদু ঐনা নখোয়দা উৎখ্রে, হায়বদি অসুম্না কন্না থবক শূদুনা নখোয়না অশোনবশিংবু পাংবিগদবনি অমসুং ইবুংঙো যীশুগী ৱা ‘ফংবদগী পীবনা হেন্না য়াইফবনি’ হায়বা অদু নীংশিংগদবনি~।”
\p
\v 36 পোলনা পূম্নমক অসি হায়রগা মখোয় পূম্নমক্কা লোয়ননা খুরু খুদক কূন্দুনা হায়জখি~।
\v 37 অদুগা মখোয় পূম্নমক য়াম্না কপখি অমসুং পোলগী ঙকশম কোন্দুনা চুপখি~।
\v 38 মখোয়না মহাক্কী মায়থোং অমুক হন্না উররোই হায়না মহাক্না হায়বা ৱা অদুনা মখোয়বু হেন্না থম্মোই শোকহনখি~। অদুদগী মখোয়না মহাকপু হিথাংফম ফাওবা থিন্দোকখি~।
\c 21
\s1 মিলীতাদগী তূরদা লাকপা
\p
\v 1 ঐখোয়না মখোয়বু থাদোক্তুনা লাক্লবা মতুংদা ঐখোয়না হি তোংদুনা চুমদ্রিং চুম্না কোস তান্না লাকখি~। মথংগী নুমিত্তা রোদাদা, অদুগা মফম অদুদগী পাতারাদা লাকখি~।
\v 2 মফম অদুদা ঐখোয়না ফোইনীকিয়াদা চৎকদবা হি অমা ফংদুনা মদুদা তোংলগা লাকখি~।
\v 3 অদুদগী ঐখোয়না সাইপ্রস ঈথৎ উরম্মী, অদুগা ঐখোয়না মদু ওইরোমদা থনম্লগা সিরিয়াদা হোল্লক্তুনা তূরদা থুংখি; মরমদি মফম অদুদা হি অদুগী পোৎশিং অদু থারমগদবনি~।
\v 4 অদুগা মফম অদুদা ঐখোয়না সেবোকশিংবু থেংনদুনা নুমিৎ তরেৎনি লৈথখি; অদুগা মখোয়না থৱায়গী মপান্না পোলদা যেরূশালেমদা কাগনু হায়খি~।
\v 5 অদুগা ঐখোয়গী নুমিৎশিং অদু শুরবদা ঐখোয়না মফম অদু থাদোক্তুনা ঐখোয়গী খোঙচৎ অদু মখা চত্থরম্মী; সেবোক পূম্নমক্না মখোয়গী নুপী অঙাংশিংগা লোয়ননা ঐখোয়গা লোয়নদুনা সহরগী মপান ফাওবা ঐখোয়বু থিন্দোক্ললম্মী~। অদুগা ঐখোয়না সমুদ্র মপান্দা খুরু খুদক কূন্দুনা হায়জরম্মী~।
\v 6 অদুদগী ঐখোয়না অমগা অমগা কায়নবগী ৱা হায়নরগা হি অদু তোংখত্তুনা চৎলম্মী, অদুগা মখোয়না মশা মশাগী ময়ূমদা হন্নখি~।
\s1 কৈসারিয়াদা থুংলবা
\p
\v 7 অদুগা ঐখোয়না সমুদ্রগী খোঙচৎ অদু লোইরদুনা তূরদগী তোলেমায়দা থুংখি, অদুগা মফম অদুদা সেবোকশিংবু খুরুমজখি, অদুগা মখোয়গা লোয়ননা নোংমা লৈমিন্নখি~।
\v 8 মথংগী নুমিত্তা পোলগা লোয়ননা চৎমিন্নরিবা ঐখোয়না মফম অদু থাদোক্তুনা কৈসারিয়াদা লাকখি; অদুগা মী তরেৎকী মনুংদা য়াওবা এভ্যাঞ্জেলিষ্ট ফিলিপকী য়ূমদা ঐখোয়না চঙদুনা মহাক্কা লৈমিন্নখি~।
\v 9 নিপা অসিগী মচা নুপী লৈশাবী মরি লৈরম্মী, মখোয় অসি ৱা তাকথোকপীশিং ওইরম্মী~।
\v 10 অদুগা মফম অদুদা ঐখোয়না নুমিৎ কয়ানিমুক লৈরবা মতুংদা আগাবস কৌবা কনাগুম্বা ৱা তাকথোকপা মী অমা যুদিয়াদগী কূম্লকখি~।
\v 11 মহাক্না ঐখোয়গী নাক্তা লাক্তুনা পোলগী খ্বাঙয়েৎ লৌরগা মহাক্কী মখোঙ মখূৎ পুনশিন্দুনা হায়খি, “থৱায় অশেংবনা অসুম্না হায়, ‘মতৌ অসুম্না যেরূশালেমদা লৈবা যিহূদিশিংনা খ্বাঙয়েৎ অসিগী মপু অসি পুল্লগা অতোপ্পা জাৎশিংগী মখূত্তা পীথোক্কনি~।’ ”
\p
\v 12 ঐখোয়না ৱা অসি তাবদা, যেরূশালেমদা কাদনবা ঐখোয় অমসুং মফম অদুদা লৈবা মীশিংনা পোলদা হায়জখি~।
\v 13 মদুদা পোলনা খুম্লকই, “নখোয়না কপ্লিবা অমসুং ঐগী থম্মোই কায়হল্লিবা করিগীনো? ইবুংঙো যীশুগী মিংগীদমক যেরূশালেমদা পুন্ননবতা নত্তনা শিননবা ফাওবা ঐ থৌরাঙ তৌরে~।”
\v 14 ঐখোয়না মহাকপু থেম্বা য়াদ্রবদা, ঐখোয়না তোক্তুনা হায়খি, “ইবুংঙোগী নীংবা ওইরসনু!”
\s1 পোলনা যেরূশালেমদা চৎপা
\p
\v 15 মদুগী মতুংদা ঐখোয়না পোৎচৈ পুদুনা যেরূশালেমদা কাখৎখি~।
\v 16 অদুগা কৈসারিয়াদগী সেবোক খরসু ঐখোয়গা চৎমিন্নখি~। মখোয়না ঐখোয়বু থুংননবা সেবোক ওইবা কুইরবা সাইপ্রস্কী কনাগুম্বা মনাসোনগী য়ূমদা পুরক্লে~।
\p
\v 17 ঐখোয়না যেরূশালেমদা থুংলবদা ইচীন ইনাউশিংনা ঐখোয়বু হরাউনা লৌশিনখি~।
\v 18 মথংগী নুমিত্তা পোল অমসুং ঐখোয়না যাকোবপু উনবা চৎখি; অদুগা অহল্লমন পূম্নমকসু মফম অদুদা লৈরম্মী~।
\v 19 পোলনা মখোয়বু খুরুম্লবা মতুংদা মহাক্না থৌগল তৌজবদা ঈশ্বরনা অতোপ্পা জাৎশিংগী মরক্তা তৌখিবা থবকশিং অদু অমমম ওইনা তম্লম্মী~।
\v 20 মখোয়না মদু তাবদা ইবুংঙোবু মতিক মঙান চাউহনখি অমসুং মঙোন্দা হায়খি, “ইচীন ইনাউ, যিহূদিশিংগী মরক্তগী থাজবা মী লীশীং লীশীং লৈ হায়বা নহাক্না উরে, অদুগা মখোয় পূম্নমক ৱায়েন য়াথংদা থৱায় লুপ্পী~।
\v 21 অতোপ্পা জাৎশিংগী মরক্তা লৈবা যিহূদি পূম্নমকপু মৌশিগী য়াথং থাদোক্তুনা মখোয়না মচাশিংবু ঊন কক্লোইদবনি অমসুং চৎনবীগী মতুং ইন্না চৎলোইদবনি হায়না নহাক্না তম্বি হায়না মখোয়না নহাক্কী মরমদা তারে~।
\v 22 মরম অদুনা ঐখোয়না করি তৌসিগে? মীয়াম পূন্না শোয়দনা লাক্লগনি, মরমদি মখোয়না নহাক লাক্লে হায়বা তারগনি~।
\v 23 মরম অদুনা ঐখোয়না নঙোন্দা হায়বা নহাক্না তৌ: মখোয় মশানা ৱাশকচরবা নিপা মরিখক ঐখোয়গা লৈমিন্নরি;
\v 24 নিপাশিং অসি পুদুনা মখোয়গা লোয়ননা নহাক নশা শেংদোকচৌ, মখোয়গী লু কোকপগী শেন নহাক্না পীয়ু, অদুদগী নহাক্কী মরমদা হায়রিবা ৱাশিং অসি চুমদবনি, অদুবু নশামক্না ৱায়েন য়াথং ঙাক্তুনা ৱায়েন য়াথংগী মতুং ইন্না হিংলি হায়বা মখোয়না খঙগনি~।
\v 25 অদুবু থাজখ্রবা অতোপ্পা জাৎশিংগী মরমদা ঐখোয়না মাঙজৌননা ইখ্রে, মদুদি মখোয়না লাই মূর্ত্তিশিংদা কৎলুরবা চিঞ্জাক, ঈ, মঙক লৈথত্তুনা হাৎপা শা অমসুং লমচৎ নাইদবা পূম্নমক অসিদগী মখোয়না মশা ঙাকথোকচগদবনি~।”
\v 26 অদুগা মথংগী নুমিত্তা পোলনা নিপাশিং অদু পুদুনা মহাক মশাবু মখোয়গা লোয়ননা শেংদোক্লম্মী~। অদুগা শেংদোক্নবা নুমিৎশিংগী অরোইবা নুমিৎ অমসুং মখোয় অমমমগী কৎনপোৎ কৎপগী মতম অদু খঙহন্নবা মহাক্না নীংনশঙদা চঙখি~।
\s1 পোলবু ফাবা
\p
\v 27 নুমিৎ তরেৎনি লোইরমদাইদা এসিয়াদগী লাকপা যিহূদিশিংনা নীংনশঙদা পোলবু উবদা, মখোয়না মীয়াম অপূম্বা অদুবু ঈরাং হৌহন্দুনা মহাকপু ফারে,
\v 28 অদুগা লাউরকই, “হে ইস্রায়েলগী মীশা, পাংবিয়ু! মফম খুদিংদা মীশিং, ৱায়েন য়াথং অমসুং মফম অসিগী মায়োক্তা তম্বিবা নিপা অদু অসিনি; অসিগীসু মথক্তা নীংনশঙ মনুংদা গ্রীক্কী মীশিং পুশিন্দুনা অশেংবা মফম অসি মাংহল্লে~।”
\v 29 মরমদি মখোয়না সহরদা পোলগা এফিসাগী মী ট্রোফিমসপু উখি, অদুগা পোলনা মহাকপু নীংনশঙদা পুরকপনি হায়না মখোয়না খনখি~।
\p
\v 30 অদুগা সহর অপূম্বা ঈরাং লাঙদুনা মী পূন্না চেনশিল্লক্লে; অদুগা মখোয়না পোলবু ফারগা নীংনশঙ মনুংদগী চিংথোকখি অমসুং থোঙশিং অদু খূদক্তা থিংজিনখি~।
\v 31 মখোয়না মহাকপু হাৎনবা পাম্বৈ থিরিঙৈদা রোমগী লান্মী \f + \fr 21:31 \fk কাঙবুগী মকোক: \ft লান্মী 600 গী মকোক্নি~।\f*কাঙবুগী মকোক্কী মফমদা যেরূশালেম অপূম্বা ঈরাং থোক্লে হায়না পাউ য়ৌখি~।
\v 32 খূদক্তা মহাক্না লান্মীশিং অমসুং লান্মী চামগী মপুশিং পুদুনা মখোয় তান্না চেনশিনখি; অদুগা মখোয়না লান্মী মকোক অমসুং লান্মীশিং উবদা পোলবু ফূবা তোকখি~।
\p
\v 33 মতম অদুদা লান্মী মকোক অদুনা মনাক্তা লাক্তুনা পোলবু ফারগা য়োৎলী অনীনা পুন্নবা য়াথং পীখি~। অদুগা মহাক কনানো অমসুং মহাক্না করি তৌখ্রবগে হংলম্মী~।
\v 34 মদুদা মীয়াম অদুগী মরক্তগী খরনা ৱা অমা অমসুং অতোপ্পা খরনা ৱা অমা লাউরক্লম্মী; ঈরাং লাঙবা অদুগী মরম্না মহাক্না অচুম্বা খঙবা ঙমদ্রবদা, মহাকপু লান্মী লৈফমদা পুশিন্নবা মহাক্না য়াথং পীরম্মী~।
\v 35 পোলনা থাক অদু কাখৎলকপা মতমদা, মীয়াম অদুগী তমথীবা মতৌগী মরম্না লান্মীশিংনা মহাকপু থাংদুনা পুখি~।
\v 36 মরমদি মীয়াম অদুনা “মহাকপু মাঙহনখ্রো!” হায়দুনা মখোয়গী মতুং ইন্দুনা লাউরম্মী~।
\s1 পোলনা মীয়ামদা ৱা ঙাঙবা
\p
\v 37 মখোয়না মহাকপু লান্মী লৈফমদা পুশিল্লমদাইদা পোলনা লান্মী মকোক অদুদা হায়খি, “ঐনা নঙোন্দা ৱা খরা হায়জবা য়াবিগদ্রা?” মহাক্না হায়খি, “নহাক গ্রীক লোন খঙব্রা?
\v 38 মতম খরগী মমাঙদা ইজিপ্তগী মীহাৎপা লান হৌবা মী লীশীং মরি লমহাঙদা পুথোক্তুনা মীয়াম্বু লাঙহনখিবা ইজিপকী মী অদু নহাক নৎত্রা?”
\v 39 মদুদা পোলনা হায়খি, “ঐদি কিলিকিয়াগী তার্সস্কী যিহূদিনি, মরু ওইবা সহর অদুগী নাগরিক্নি; ঐনা মীয়াম অসিদা ৱা হায়দোকচবা য়াবিনবা নঙোন্দা ঐনা নোঞ্জরি~।”
\v 40 লান্মী মকোক অদুনা য়াবিরবদা পোলনা থাক অদুদা লেপ্ত‌ুনা মীশিংদা মখূৎ হাইখি~। অদুগা মীয়াম অদু য়াম্না ঈঙনা লৈরবা মতমদা মহাক্না মখোয়দা হিব্রু লোন্দা হায়রকই,
\c 22
\p
\v 1 “ইচীন ইনাউশিং অমসুং ইপা ইপুশিং, ঐনা হৌজিক নখোয়দা হায়দোকচরিবা ইশা ঙাকথোকচনবা ৱা অসি মুন্না তাবিয়ু~।”
\p
\v 2 মহাক্না মখোয়দা হিব্রু লোন্দা ঙাঙলিবা তাবদা মখোয় হেন্নদুম তূমিন্না লৈখি~। অদুগা মহাক্না হায়রকই,
\v 3 “তশেংনা ঐ অসি কিলিকিয়াগী তার্সস্তা পোকপা যিহূদিনি, অদুবু ঐ সহর অসিদা গমালীয়েলগী খূয়াদা চাউরকখি~। ঐখোয়গী ইপা ইপুশিংগী ৱায়েন য়াথং মতুং ইন্না মহাক্না ঐবু চুম্না তম্বিখি, অদুগা নখোয়না হৌজিক ওইরিবগুম্না ঐসু ঈশ্বরগী হীরমদা থৱায় লুপ্লম্মী~।
\v 4 ঐনা \f + \fr 22:4 \fk লম্বী: \ft পাখোনচৎপগী লাইরিক্তা খৃষ্টানশিংবু হিংবগী লম্বী হায়না মিংগৌনৈ~।\f*লম্বী অদুগী মতুং ইনবশিংবু শিবা ফাওবা ওৎনৈখি, নিপা অমসুং নুপীশিংবু পুন্দুনা কৈশুমশঙদা থমখি~।
\v 5 মসিগীদমক পুরোহিৎলেন অমসুং অহল্লুপকী অহল্লমন অপূম্বা ঐগী সাক্ষী ওইনা লৈ; ঐনা মখোয়দগী ইচীন ইনাউশিংদা পীনবা চিঠি ফংলবদা, মখোয়বু চৈরাক পীনবা অমসুং ফাদুনা মীশিং অসি যেরূশালেমদা পুরক্নবা ঐনা দমাস্কস্তা চৎলম্মী~।
\p
\v 6 “ঐনা অসুম চত্তুনা নুমিৎ য়ুংবা মতম অদুৱাইদা দমাস্কস নকশিল্লক্লবদা অসুম্না থোকখি, ইখঙ খঙহৌদনা স্বর্গদগী য়াম্না লংবা মঙান অমনা ঐগী অকোয়বদা ঙাল্লকখি~।
\v 7 অদুদগী ঐ লৈপাক্তা তুথখি অমসুং খোঞ্জেন অমনা অসুম্না হায়বা ঐনা তাখি, ‘সোল, সোল, নহাক্না ঐবু ওৎনৈরিবা করিগীনো?’
\v 8 মদুদা ঐনা খুমখি, ‘ইবুংঙো, নহাক কনানো?’ মহাক্না ঐঙোন্দা হায়রকই, ‘ঐদি নহাক্না ওৎনৈরিবা নাজরেৎকী যীশুনি~।’
\v 9 ঐগা লোয়নরিবশিংনা মঙান অদু তশেংনা উখি অমসুং কিখি; অদুবু ঐঙোন্দা ঙাঙলিবা মহাক্কী খোঞ্জেন্দি মখোয়না তাখিদে~।
\v 10 অদুগা ঐনা হায়খি, ‘ইবুংঙো, ঐনা করি তৌজগদগে?’ অদুগা ইবুংঙোনা ঐঙোন্দা হায়রকই, ‘হৌগত্তুনা দমাস্কস্তা চঙউ, মফম অদুদা নহাক্না তৌনবগীদমক লাঙবিখ্রবা পূম্নমক্কী মরমদা নঙোন্দা হায়বিগনি~।’
\v 11 মঙান অদু লংমনখিবনা ঐনা মিৎ উবা ঙমদ্রবদা, ঐগা লোয়নরিবশিংনা ঐবু খূৎ শমদুনা চিংবিখি~। অদুগা ঐনা দমাস্কস্তা চৎখি~।
\p
\v 12 “যিহূদিশিং পূম্নমক্না নিংথিনা সাক্ষী পীবা, ৱায়েন য়াথংগী মতুং ইন্না ঈশ্বরবু চেৎনা নিংবা অনানীয়া কৌবা কনাগুম্বা নিপা অমনা মফম অদুদা লৈরম্মী,
\v 13 মহাক্না ঐঙোন্দা লাক্তুনা ঐগী ইনাক্তা লেপ্লগা ঐঙোন্দা হায়রকই, ‘ইচীন ইনাউ সোল, নহাক উবা ঙমজরো!’ মিৎকুপ অদুদা ঐনা উবা ঙমজখি~।
\v 14 মহাক্না হায়খি, ‘নহাক্না ঈশ্বরগী অনীংবা খঙনবা, ধর্ম্মচেনবা ইবুংঙো অদুবু উবা ফংনবা অমসুং ইবুংঙোগী চীন্দগী খোঞ্জেন তানবা, ঐখোয়গী ইপা ইপুশিংগী ঈশ্বরনা নহাকপু খন্দোক্লে~।
\v 15 মরমদি মী পূম্নমক্তা নহাক্না উখ্রবা অমসুং তাখ্রবা অদুগী মরমদা নহাক্না মহাক্কী সাক্ষী ওইগনি~।
\v 16 হৌজিক নহাক্না থীন্থরিবা করিগীনো? হৌগৎলু! বাপ্টাইজ লৌ অমসুং ইবুংঙোগী মিং কৌজদুনা নপাপ চামথোকচৌ~।’
\s1 যেরূশালেম থাদোক্নবা খঙহনবা
\p
\v 17 অদুগা অসুম্না থোকখি, ঐনা যেরূশালেমদা হল্লক্লগা নীংনশঙদা হায়জরিঙৈদা, ঐনা \f + \fr 22:17 \fk সমাধি: \ft মসি মহৌশাগী ৱাখল কাউথোক্তুনা ঈশ্বরনা উহনবিবা অদুদতা থৱায় লুপ্ত‌ুনা লৈবগী ফিবম্নি~।\f*সমাধিগী ফিবমদা লৈদুনা
\v 18 যীশুবু উখি অমসুং মহাক্না ঐঙোন্দা হায়, ‘খূৎলৈ থুরো অমসুং যেরূশালেমদগী থুনমক থোকখ্রো; মরমদি মখোয়না ঐগী মরমদা নহাক্কী সাক্ষী লৌরোই~।’
\v 19 মদুদা ঐনা হায়খি, ‘ইবুংঙো, ঐনা \f + \fr 22:19 \fk সিনাগোগ: \ft যিহূদিশিংগী ঈশ্বর খুরুম্নফম, ৱায়েনফম অমসুং ৱায়েন য়াথং তম্বিবা মফম~।\f*সিনাগোগ খুদিংদা নহাকপু থাজবা মখোয় অদু কৈশুমশঙদা থমখি অমসুং ফূখি হায়বা মখোয়না খঙই;
\v 20 নহাক্কীদমক মথৱায় থাখিবা স্তিফানগী ঈ তাহল্লিঙৈদা ঐসু মনাক্তা লেপ্লম্মী, মদু য়াখি অমসুং মহাকপু হাৎলিবশিংগী মফি মরোন শেন্নদুনা লৈখি~।’
\v 21 মহাক্না ঐঙোন্দা হায়খি, ‘চৎলো! ঐনা নহাকপু মফম অসিদগী থাপ্না অতোপ্পা জাৎশিংদা থাগনি~।’ ”
\s1 রোমগী মীনি খঙহনবা
\p
\v 22 ৱা অসি হায়বা ফাওবা মখোয়না মহাক্কী ৱা তাখি, অদুদগী খোঞ্জেন হৌনা লাউরগা হায়খি, “অসিগুম্বা মী অসি মালেমদগী মাঙহনখ্রো, মরমদি মহাক হিংবদা মতিক চাদ্রে~।”
\v 23 মখোয়না লাউরম্মী, মফি মরোন শেগায়রম্মী অমসুং অতিয়ারোমদা উফুল চাইখৎলম্মী~।
\v 24 মতম অদুদা লান্মী লৈফমদা পোলবু পুশিন্নবা লান্মী মকোক অদুনা য়াথং পীরম্মী, অদুগা মীশিং অসিনা মহাক্কী মথক্তা অসুক কন্না লাউরিবসি করি মরমগীনো হায়বা মহাক্না খঙনবা মখোয়না মহাকপু ফূদুনা হংনবা য়াথং পীখি~।
\v 25 মখোয়না মহাকপু ফূনবা শঊন মরীনা পুল্লবদা, পোলনা মনাক্তা লেপ্লিবা লান্মী চামগী মপু অদুদা হায়খি, “রোমগী মী অমবু ৱায়েন্দুনা মরান ফংদ্রিঙৈদা ফূবা চুম্ব্রা?”
\v 26 লান্মী চামগী মপু অদুনা মসি তাবদা, মহাক্না লান্মী মকোক্কী মনাক্তা চত্তুনা হায়রকই, “নহাক্না তৌরিবা অসি চেকশিল্লু; মরমদি নিপা অসি রোমগী মীনি~।”
\v 27 লান্মী মকোক অদুনা লাক্তুনা পোলদা হায়খি, “ঐঙোন্দা হায়য়ু, নহাক রোমগী মীরা?” মহাক্না হায়খি, “হোয়~।”
\v 28 লান্মী মকোক অদুনা খুমখি, “ঐনা শেন য়াম্না পীদুনা নাগরিক ওইবা অসি ফংজখিবনি~।” অদুবু পোলনা খুমখি, “ঐদি পোকপদগী ওইরক্লবনি~।”
\v 29 অদুদগী মঙোন্দা ৱা হংগে তৌরম্বশিং অদু খূদক্তা চত্থোকখি; অদুগা লান্মী মকোক অদুনা মহাক রোমগী মী অমনি হায়বা খঙলকপা অমসুং মহাকপু পুল্লুবগী মরম্না কিরম্মী~।
\s1 সনহেদ্রিনগী মাঙদা পোল
\p
\v 30 মথংগী নুমিত্তা মহাক্না মহাকপু পুনবদগী থাদোকখি~। যিহূদিশিংনা পোলবু করিগীদমক্তা মরান শীরিবনো হায়বা মহাক্না চপ চানা খঙনীংলদুনা অথোইবা পুরোহিৎশিং অমসুং \f + \fr 22:30 \fk সনহেদ্রিন: \ft মীওই 71 না শাবা যিহুদিশিংগী খ্বাইদগী মতিক লৈবা ৱায়েনলুপনি~।\f*সনহেদ্রিনগী মী পূম্নমক তিন্ননবা য়াথং পীখি, অদুগা পোলবু পুথরক্তুনা মখোয়গী মমাঙদা লেপহনখি~।
\c 23
\p
\v 1 পোলনা সনহেদ্রিনগী মীশিংদা শংত্রিক শংনা য়েংদুনা হায়খি, “ইচীন ইনাউশা, নুমিৎ অসি ফাওবা ঐ ঈশ্বরগী মাঙদা অফবা অচুম অরান খঙবা পূক্নীং লৈজরক্লি~।”
\v 2 অদুগা পুরোহিৎলেন অনানীয়ানা পোলগী মনাক্তা লেপ্লম্বা মীশিং অদুদা মহাকপু মচীন্দা ফূজিল্লু হায়না য়াথং পীখি~।
\v 3 অদুদগী পোলনা মঙোন্দা হায়খি, “ঈশ্বরনা নহাকপু য়ৈগনি, নহাক শুনু তৈবা ফক্লাংনি; নহাক্না ৱায়েনগী মতুং ইন্না ঐবু ৱায়েন্নবা ফম্লগা ৱায়েন য়াথং অদুগী ওন্নতৈননা ঐবু ফূনবা য়াথং পীরিব্রা?”
\v 4 পোলগী মনাক্তা লেপ্লম্বা মখোয়না হায়খি, “ঈশ্বরগী পুরোহিৎলেনবু নহাক্না থীনা চৈরিব্রা?”
\v 5 মদুদা পোলনা হায়খি, “ইচীন ইনাউশা, মহাক অসি পুরোহিৎলেন্নি হায়বা ঐ খঙহৌদ্রে; মরমদি মসি ইদুনা লৈ, ‘নহাক্না নহাক্কী মীশিংগী লুচিংবশিংবু থীনা ঙাঙলোইদবনি~।’ ”
\s1 পোলনা ফরীশীশিংদা ৱাকৎপা
\p
\v 6 অদুবু মখোয় খরনা সাদ্দূকীগী কাঙলূপ্নি অমসুং খরনা ফরীশীগী কাঙলূপ্নি হায়বা পোলনা খঙলবদা, মহাক্না সনহেদ্রিনগী মীশিংদা লাউরকখি, “ইচীন ইনাউশা, ঐ ফরীশীনি, ফরীশী অমগী মচানি; অশিবশিংগী আশা অমসুং হিঙ্গৎপগী মরমদা ঐবু ৱায়েন তৌরিবনি~।”
\v 7 অদুগা মহাক্না মসি হায়বদা ফরীশী অমসুং সাদ্দূকীশিংগী মরক্তা য়েৎনবা হৌরম্মী; মীয়াম অদু নাকপাক তানরম্মী~।
\v 8 মরমদি হিঙ্গৎপা, স্বর্গদূত অমসুং থৱায় লৈতে হায়না সাদ্দূকীশিংনা হায় অদুবু ফরীশীশিংনদি পূম্নমক লৈ হায়না থাজৈ~।
\v 9 অদুগা মফম অদুদা য়াম্না চরাঙনবা অমা থোকখি~। ফরীশীশিংগী খূৎপুগী ৱায়েন য়াথংগী ওঝাশিংনা লেপখত্তুনা থৱায় য়াওনা য়েৎনদুনা হায়রকই, “ঐখোয়না মী অসিদা ফত্তবা অমতা ফংদে; স্বর্গদূত অমনা নৎত্রগা থৱায় অমনা মঙোন্দা হায়রবদি, ঐখোয়না ঈশ্বরগা শীংনরোইদবনি~।”
\v 10 মদুদা য়াম্না শাথিনা য়েৎনবা হৌরক্লবদা, মখোয়না পোলবু মচেৎ মচেৎ শেগায়রগনি হায়না লান্মী মকোক অদুনা কিরম্মী, অদুগা লান্মীশিং অদুদা কূমথদুনা পোলবু মখোয়গী মরক্তগী নমদুনা পুরক্লগা লান্মী লৈফমদা পুশিন্নবা য়াথং পীখি~।
\p
\v 11 অদুবু মথংগী অহিংদা ইবুংঙোনা পোলগী মনাক্তা লেপ্ত‌ুনা হায়খি, “পোল, নথৌনা ফৌ; নহাক্না ঐগী মরমদা যেরূশালেমদা সাক্ষী পীখিবগুম্না নহাক্না রোমদসু সাক্ষী পীগদবনি~।”
\s1 পোল হাৎননবা শরৌ শীনবা
\p
\v 12 অদুগা নোংঙাল্লবদা মখোয়না পোলবু হাৎত্রিবা ফাওবা চাসু চারোই থকসু থক্লোই হায়দুনা যিহূদি খরনা পুনশিন্নদুনা শরী শোল্লম্মী~।
\v 13 শরৌ শীনখিবা অসি মী নিফুদগী হেল্লম্মী~।
\v 14 অদুগা মখোয়না অথোইবা পুরোহিৎশিং অমসুং অহল্লমনশিংদা লাক্তুনা হায়খি, “ঐখোয়না অকনবা ৱাশক অমগা লোয়ননা পোলবু হাৎত্রিবা ফাওবা করিগুম্বা অমতা চারোই হায়না শরী শোন্নরে~।
\v 15 মরম অদুনা মহাক্কী ৱাথোক অদু হেন্না কূপ্না চাং য়েংনবগী মওংদা মহাক্না পোলবু হয়েং নখোয়দা পুথবিরক্নবা নখোয় অমসুং সনহেদ্রিন্না লান্মীগী মকোক্তা হায়জবিয়ু; মহাক্না মফম অসিদা থুংলদ্রিঙৈদা ঐখোয়না মহাকপু হাৎনবা থৌরাঙ তৌরে~।”
\v 16 অদুবু পোলগী মচন নুপীগী মচানা মখোয়না লুমদুনা লৈবা অদু তাখি, অদুগা মহাক্না চৎখিদুনা লান্মী লৈফমদা চংদুনা পোলদা মদু তমখি~।
\p
\v 17 অদুদগী পোলনা লান্মী চামগী মপু অমা কৌদুনা হায়খি, “নহা অসি লান্মী মকোক্কী মনাক্তা পুখো; মরমদি মহাক্না মঙোন্দা হায়গদবা করিগুম্বা ৱা খরা লৈ~।”
\v 18 অদুগা মহাক্না মহাকপু পুদুনা লান্মী মকোক্কী মফমদা পুরক্তুনা হায়খি, “ফাদোক ওইরিবা পোলনা ঐবু কৌরগা নহা অসি নহাক্কী ননাক্তা পুনবা হায়জৈ, মহাক্না নঙোন্দা হায়গদবা করিগুম্বা খরা লৈ~।”
\v 19 লান্মী মকোক অদুনা মহাকপু মখূৎ পায়দুনা পুরগা মঙোন্দা লোন্না হংখি, “নহাক্না ঐঙোন্দা হায়নীংবা অদু করিনো?”
\v 20 মহাক্না হায়খি, “পোলবু হয়েং সনহেদ্রিন্দা পুথরকপা য়ানবা যিহূদিশিংনা নঙোন্দা হায়জনবা য়ানরে, মসি মখোয়না মহাক্কী মরমদা হেন্না কূপ্না হংনবগী মওংদা তৌশিন্নবনি~।
\v 21 অদুবু মখোয়না হায়বা নহাক্না য়াবিগনু; মরমদি নিপা নিফুদগী হেনবনা মহাকপু হাৎনবা লুমদুনা লৈরি~। মখোয়না পোলবু হাৎত্রিবা ফাওবা করিমতা চাবা থকপা তৌরোই হায়না ৱাশক্নখ্রে; মখোয় হৌজিক থৌরাঙ তৌদুনা লৈরে অমসুং নহাক্কী অয়াবা ঙাইদুনা লৈরি~।”
\v 22 অদুদগী লান্মী মকোক অদুনা “নহাক্না ঐঙোন্দা ৱা অসি খঙহনখ্রে হায়না কনা অমতদা হায়দোক্কনু” হায়না নহা অদুদা য়াথং পীদুনা চৎহনখ্রে~।
\s1 পোলবু কৈসারিয়াদা পুবা
\p
\v 23 অদুগা মহাক্না লান্মী চামগী মপুশিংদগী অনীবু কৌদুনা হায়রকই, “ঙসি অহিংগী \f + \fr 23:23 \fk অহুমশুবা পূং: \ft অয়ুক পূং 9~।\f*অহুমশুবা পুংদা কৈসারিয়াদা চৎননবা লান্মী চনী, শগোল লান্মী হুম্ফুতরা, তা পায়বা মী চনী থৌরাঙ তৌ~।
\v 24 অদুগা পোলবু লৈঙাক মপু ফিলিক্সকী মফমদা অশোয় অঙাম লৈতনা তোংহন্দুনা পুনবা শাশিং থৌরাঙ তৌ~।
\v 25 মহাক্না চিঠি অমা অসুম্না ইখি:
\p
\v 26 ক্লাউদিয়স লিসিয়া,
\q1 মতিক চাউরবা লৈঙাক মপু ফিলিক্সতা:
\q1 খুরুমজরি~।
\q1
\v 27 যিহূদিশিংনা নিপা অসিবু ফাদুনা হাৎলমগদৌরে; অদুবু মহাক অসি রোমগী মীনি হায়বা খঙলকপদগী ঐনা লান্মী কাঙবু অমগা লোয়ননা চত্তুনা মহাকপু কনখি~।
\v 28 মখোয়না মহাকপু করি মরমগী মরান থৈজিল্লিবনো হায়বা ঐনা খঙনীংবা মরমদগী ঐনা মহাকপু মখোয়গী \f + \fr 23:28 \fk সনহেদ্রিন: \ft মীওই 71 না শাবা যিহুদিশিংগী খ্বাইদগী মতিক লৈবা ৱায়েনলুপনি~।\f*সনহেদ্রিন্দা পুথোকখি~।
\v 29 অদুগা মখোয়গী ৱায়েন য়াথংগী ৱাহংগী মরমদা মঙোন্দা মরান থৈজিনবনি হায়বা ঐনা ফংলে, অদুবু মহাক শিবা অমসুং কৈশুমশঙদা থম্বগী মতিক চাবা মরান লৈতে~।
\v 30 যিহূদিশিংনা নিপা অসিগী মায়োক্তা লুমদুনা লৈবা অদু ঐনা খঙলবদা, খূদক্তা ঐনা নঙোন্দা থাজখিবনি, অদুগা মঙোন্দা মরান থৈজিল্লিবশিংদসু মহাক্কী মথক্তা লৈবা ৱাকৎ অদু নহাক্কী মাঙদা হায়নবা ঐনা য়াথং পীখ্রে~।
\q1 কায়নরসি~।
\p
\v 31 অদুদগী মখোয়দা য়াথং পীখিবগী মতুং ইন্না লান্মীশিংনা পোলবু পুদুনা অহিংদা আন্তিপাত্রিদা পুখি~।
\v 32 অদুবু মথংগী নুমিত্তা মখোয়না শগোল লান্মীশিং অদু পোলগা লোয়ননা চৎনবা থনম্লগা লান্মীশিংনা মখোয়গী লৈফমদা হল্লকখি~।
\v 33 অদুগা মখোয়না কৈসারিয়াদা থুংলবদা চিঠি অদু লৈঙাক মপুদা পীখি, পোলবুসু মঙোন্দা শিন্নখি~।
\v 34 লৈঙাক মপুনা চিঠি অদু পারবা তুংদা মহাক অসি করি লমদগীনো হায়না হংখি~। অদুগা মহাক অসি কিলিকিয়াদগীনি হায়বা মহাক্না খঙলবদা,
\v 35 মহাক্না হায়খি, “নঙোন্দা নরান শীরিবশিং অদু থুংলবা মতমদা ঐনা নহাক্কী ৱাকৎ অদু তাগনি~।” অদুগা মহাকপু হেরোদকী \f + \fr 23:35 \fk প্রেটোরিয়ম: \ft লৈঙাক মপুগী থবক শূফম লৈফম~।\f*প্রেটোরিয়মদা ঙাক্তুনা থম্নবা মহাক্না য়াথং পীখি~।
\c 24
\s1 ফিলিক্সনা পোলবু ৱায়েনবা
\p
\v 1 নুমিৎ মঙানিগী মতুংদা পুরোহিৎলেন অনানীয়ানা অহল্লমন খরা অমসুং ৱাঙাঙ হৈবা টটুর্ল্লস্কা লোয়ননা কূমথখি~। অদুগা মখোয়না পোলগী মায়োক্তা লৈঙাক মপুগী মফমদা ৱাকৎচখি~।
\v 2 পোলবু কৌহল্লুরবা মতুংদা টর্টুল্লস্না মরান শীদুনা হায়রকই, “ঐখোয়না নহাক্কী নপান্না য়াম্না ঈঙথনা লৈজরক্লি অমসুং নহাক্না য়েংশিনবিবগী মপান্না জাতি অসিদা নীংশিংবা য়াবা থবক কয়া তৌবিরে,
\v 3 হে মতিক চাউরবা ফিলিক্স, মফম খুদিংদা অমসুং মরম পূম্নমক্তা ঐখোয়না থাগৎচবগা লোয়ননা মসি য়াজরে~।
\v 4 ঐনা শাংথনা হায়দুনা নহাকপু ৱাহন্দনবা নহাক্না চানবিদুনা ঐখোয়গী ৱা খরদং তাবিনবা হায়জরি~।
\p
\v 5 “নিপা অসি মাঙ তাক্নবা তৌবা মীনি হায়বা ঐখোয়না খঙলে, মহাক তাইবংপান পূম্নমক্তা লৈবা যিহূদিশিংগী মরক্তা ঈরাং হৌহনবা মীনি, অদুগা মহাক নাজরেৎকী কাঙবু অদুগী লুচিংবা মকোক্নি~।
\v 6 অদুগা মহাক্না নীংনশঙ ফাওবা মাংহন্নবা হোৎনখি; মদুদা ঐখোয়না মহাকপু ফারে, অদুগা ঐখোয় ইশাগী ৱায়েন য়াথংগী মতুং ইন্না ৱায়েন তৌনীংলম্বনি~।
\v 7 অদুবু লান্মী মকোক লিসিয়ানা লাক্তুনা ঐখোয়গী খূত্তগী মহাকপু নম্ফুদা পুখ্রে~।
\v 8 মঙোন্দা মরান থৈজিনবশিংবু নহাক্কী ননাক্তা চৎনবা য়াথং পীরে; নহাক নশামক্না মহাকপু ৱাহং কয়া হংদুনা চাং য়েংবিরগা ঐখোয়না মঙোন্দা মরান শীবা পূম্নমক নহাক্না খঙগনি~।”
\v 9 অদুগা যিহূদিশিংনসু য়াওশিন্দুনা মদু অচুম্বনি হায়না হায়খি~।
\p
\v 10 অদুদগী লৈঙাক মপুনা পোলবু ৱা ঙাঙনবা ইঙ্গিৎ তৌরকপদা, মহাক্না খুম্লকই, “নহাক্না চহী কয়া জাতি অসিগী মথক্তা ৱায়েন মপু ওইরকপনি হায়বা ঐনা খঙজদুনা ঐনা হরাউনা ঐগী ঙাকথোকচবা ৱা হায়জরি~।
\v 11 ঐনা যেরূশালেমদা ঈশ্বরবু খুরুম্বা চৎলুবা নুমিৎ তরানিথোইদগী হেন্দ্রি হায়বা নহাক্না শেংনা খঙবি~।
\v 12 মখোয়না ঐবু নীংনশঙদা নৎত্রগা \f + \fr 24:12 \fk সিনাগোগ: \ft যিহূদিশিংগী ঈশ্বর খুরুম্নফম, ৱায়েনফম অমসুং ৱায়েন য়াথং তম্বিবা মফম~।\f*সিনাগোগশিংদা নৎত্রগা সহরগী মফম অমতদা ঐনা কনাগুম্বা অমতগা য়েৎনদুনা ঈরাং থোকহনবা ফংখিদে~।
\v 13 মখোয়না হৌজিক ঐবু ইরান শীবসি খূদম পীবা ঙম্লোই~।
\v 14 অদুবু ঐনা নহাক্কী নফমদা মসি য়াজৈ, মদুদি ঐদি মখোয়না খূৎপু কৌবা \f + \fr 24:14 \fk লম্বী: \ft পাখোনচৎপগী লাইরিক্তা খৃষ্টানশিংবু হিংবগী লম্বী হায়না মিংগৌনৈ~।\f*লম্বী অদুগী মতুং ইন্না ঐনা ঐখোয়গী ইপা ইপুশিংগী ঈশ্বরবু থৌগল তৌজৈ, ৱায়েন য়াথংদা ইবা অমসুং ৱা তাকথোকপা মীশিংনা ইখ্রবা পূম্নমক অদু ঐনা থাজৈ;
\v 15 মীশিং অসিনা আশা তৌজবগুম্না ঈশ্বরনা অশিবশিংগী মরক্তগী ধর্ম্মচেনবশিং অমসুং ফত্তবশিংবু হিঙ্গৎহনগনি হায়বা ঐনা ঈশ্বরদা আশা তৌজৈ~।
\v 16 অসুম্না ঐনা মতম পূম্নমক্তা ঈশ্বরদা অমসুং মীশিংগী মফমদা অচুম অরান খঙবা পূক্নীং মরান লৈতনা থম্নবা হোৎনৈ~।
\p
\v 17 “চহী কয়া মরুমগী মতুংদা ঐনা ঐগী জাতিদা দান অমসুং কৎনপোৎ পুদুনা লাক্লম্মী~।
\v 18 তাঞ্জা অদুদা এসিয়াদগী যিহূদি খরনা ঐ ইশা শেংদোকচখিবা অদু নীংনশঙদা উখি, মীয়াম লৈরমদে অমসুং থোক্লমদে;
\v 19 ঐগী মায়োক্তা মখোয়গী করিগুম্বা হায়গদবা লৈরবদি, মখোয়না নহাক্কী নমাঙদা মফম অসিদা লৈদুনা ইরান শীরমগদবনি~।
\v 20 নৎত্রগা মফম অসিদা লৈরিবশিংনসু \f + \fr 24:20 \fk সনহেদ্রিন: \ft মীওই 71 না শাবা যিহুদিশিংগী খ্বাইদগী মতিক লৈবা ৱায়েনলুপনি~।\f*সনহেদ্রিনগী মাঙদা ঐনা লেপ্লিঙৈদা মখোয়না ঐগী ইরান ফংলবদি হায়দোকসনু,
\v 21 ‘অশিবশিংনা হিঙ্গৎপগী মরমদা ঙসি ঐ মখোয়গী মাঙদা ৱায়েন তৌরিবনি’ হায়না ঐনা নখোয়গী নমাঙদা লেপ্ত‌ুনা লাউখিবা অদুতনি~।”
\p
\v 22 মদুদা লম্বী অদুগী মরমদা কূপ্না খঙবা ফিলিক্সনা ৱাসি তাবদা ৱাফম অদু থৈদোক্তুনা হায়খি, “লান্মী মকোক লিসিয়া লাক্লগা ঐনা নখোয়গী ৱাফম অদুগী মরমদা ৱালেপ তাগনি~।”
\v 23 অসুম্না মহাক্না লান্মী চামগী মপু অদুদা পোলবু ঙাক-শেন্দুনা থম্নবা, মহাকপু নীংতম্না লৈহন্নবা, অদুগা মহাক্কী মরূপ মপাংশিংনা মহাক্কী অৱাৎপা য়েংশিনবদা অমসুং মহাকপু য়েংবা লাকপদা অথিংবা পীদনবা য়াথং পীখি~।
\p
\v 24 অদুবু নুমিৎ খরনিগী মতুংদা ফিলিক্সনা মহাক্কী যিহূদি নুপী দ্রুসিল্লাগা লোয়ননা লাকখি~। মহাক্না পোলবু কৌহল্লগা খৃষ্টদা থাজবগী মরমদা ঙাঙবা অদু মহাক্না মঙোন্দগী মুন্না তাখি~।
\v 25 ধর্ম্মচেনবগী, মশা খুদুম চনবগী অমসুং লাক্কদবা ৱায়েনবগী মরমদা পোলনা ঙাঙলকপদা ফিলিক্সনা কিরদুনা হায়খি, “হৌজিক্কী ওইনদি চৎলো, ঐনা খুদোংচাবা মতম ফংবদা নহাকপু কৌহল্লগনি~।”
\v 26 মতম অদুদা মহাকপু থাদোক্নবা পোলনা মঙোন্দা শেন পীজগনি হায়নসু মহাক্না আশা তৌখি; মরম অদুনা মহাক্না পোলবু তোয়না কৌহন্দুনা ৱা ঙাঙনখি~।
\p
\v 27 অদুবু চহী অনী হৌখ্রবা মতুংদা পোর্কিওস ফেষ্টস্না ফিলিক্সকী মহুৎ শিনখি; অদুবু ফিলিক্সনা যিহূদিশিংদা চানবিবা উৎনীংদুনা পোলবু কৈশুমশঙদা থনমখি~।
\c 25
\s1 ফেষ্টস্না পোলবু ৱায়েনবা
\p
\v 1 ফেষ্টস্না লম অদুদা লাক্লবা নুমিৎ হুম্নিগী মতুংদা মহাক্না কৈসারিয়াদগী যেরূশালেমদা কাখৎখি~।
\v 2 মদুদা পুরোহিৎলেন অমসুং মকোক ওইবা যিহূদিশিংনা পোলগী মথক্তা ৱা হায়দুনা মঙোন্দা ৱাকৎলম্মী~।
\v 3 মখোয়না ফেষ্টস্তগী থৌজান অমা নিজরম্মী, মদুদি লম্বীদা লুমদুনা পোলবু হাৎনবা মহাকপু যেরূশালেমদা থাবিবা অসিনি~।
\v 4 অদুবু ফেষ্টস্না খুমখি মদুদি পোলদি কৈসারিয়াদা থমগদবনি, অদুগা মহাক মশাসু মফম অদুদা থুনা চৎলগনি~।
\v 5 মরম অদুনা মহাক্না হায়খি, “নখোয়গী নরক্তগী অঙম্বশিংনা ঐগা লোয়ননা মফম অদুদা চৎসি, নিপা অসিগী ফত্তবা করিগুম্বা লৈরম্লবদি, মঙোন্দা মরান শীসনু~।”
\v 6 ফেষ্টস্না নুমিৎ তরানিদগী হেন্দনা মখোয়গী মরক্তা লৈরম্লগা কৈসারিয়াদা কূমথখি; মথংগী নুমিত্তা মহাক্না মহাক্কী ৱায়েন ফম্বৈদা ফমদুনা পোলবু পুথোক্লক্নবা য়াথং পীখি~।
\v 7 মহাক্না থুংলবা মতুংদা যেরূশালেমদগী কূমথরকখিবা যিহূদিশিংনা মহাক্কী অকোয়বদা লেপ্ত‌ুনা খূদম পীবা ঙমদবা অরুবা ৱাকৎ কয়া পোলগী মথক্তা থৈজিনখি~।
\v 8 মদুদা পোলনা মশা ঙাকথোকচনবা ৱা হায়খি, “যিহূদিশিংগী ৱায়েন য়াথংগী মায়োক্তা, নৎত্রগা নীংনশঙগী মায়োক্তা, নৎত্রগা কৈসারগী মায়োক্তা ঐনা করিগুম্বা অরানবা অমতা তৌখিদে~।”
\v 9 অদুবু ফেষ্টস্না যিহূদিশিংদা চানবিবা উৎনীংদুনা পোলদা হায়খি, “নহাক্না যেরূশালেমদা কাখত্তুনা ৱাকৎশিং অসিগীদমক ঐগী মাঙদা ৱায়েনবা পাম্ব্রা?”
\s1 পোলনা কৈসারদা ৱাখৎপা
\p
\v 10 অদুদগী পোলনা হায়খি, “ঐবু ৱায়েনফম থোকপা কৈসারগী ৱায়েন ফম্বৈগী মমাঙদা ঐ লেপ্লি; নহাক্না য়াম্না ফজনা খঙলবগুম্না, ঐনা যিহূদিশিংদা করিগুম্বা অরানবা অমতা তৌখিদে~।
\v 11 করিগুম্বা ঐ অসি ইরান লৈরবা অমসুং শিবা মতিক চাবা অরানবা তৌবা মী ওইরবদি, ঐ শিবদা য়াদবা তৌদে; অদুবু মীশিং অসিনা ঐঙোন্দা ইরান শীবা অসি অমতা চুমদ্রবদি, কনা অমতনা ঐবু মখোয়দা শিন্নবা ঙম্লোই~। ঐনা কৈসারদা ৱাকৎচরি~।”
\p
\v 12 অদুদগী ফেষ্টস্না মহাক্কী ফম্নাইবশিংগা তান্নরগা খুম্লকখি, “নহাক্না কৈসারদা ৱাকৎলবনিনা কৈসারগী মনাক্তা চৎকদবনি~।”
\s1 ফেষ্টস অমদি আগ্রীপ্পা
\p
\v 13 নুমিৎ খরনিগী মতুংদা নিংথৌ আগ্রীপ্পা অমসুং বের্নীকিনা কৈসারিয়াদা লাক্তুনা ফেষ্টস্তা খুরুমজখি~।
\v 14 মখোয়না কুইনা মফম অদুদা লৈরম্বা মরম্না ফেষ্টস্না পোলগী ৱাথোক অসিগী মরমদা নিংথৌদা খঙহন্দুনা হায়রকই, “ফিলিক্সনা ফাদোক ওইনা থম্লম্বা মী অমা মফম অসিদা লৈ~।
\v 15 ঐনা যেরূশালেমদা চৎপা মতমদা অথোইবা পুরোহিৎশিং অমসুং যিহূদিশিংগী অহল্লমনশিংনা মহাক্কী মথক্তা ৱায়েন্নবা ঐঙোন্দা নিজখি~।
\v 16 কনাগুম্বা মী অমবু হাৎনবা পীথোকপা হায়বসি রোমগী মীশিংগী চৎনবী নত্তে, মখোয়না মরান শীরিবা মী অদুনা মরান শীরিবশিং অদুগা মায়োক্নবা তায়, অদুগা মঙোন্দা মরান শীরিবশিং অদুগী মায়োক্তা মশা ঙাকথোকচবগী ৱা ঙাঙনবগী খুদোংচাবা মঙোন্দা পীগদবনি হায়না ঐনা মখোয়দা পাউখুম পীখি~।
\v 17 মরম অদুনা মখোয়না মফম অসিদা লাকপা মতমদা, থীন্থদনা মথংগী নুমিত্তা ঐনা ৱায়েন ফম্বৈদা ফমখি, অদুগা মী অদু পুথোক্লক্নবা য়াথং পীখি~।
\v 18 মঙোন্দা মরান শীরিবশিংনা ৱা ঙাঙনবা হৌগৎলকপদা, ঐনা খল্লম্বা অদুগুম্বা মখোয়না মঙোন্দা মরান অমতা শীখিদে~।
\v 19 অদুবু মখোয়গী ধর্ম্মগী মরমদা অমসুং পোলনদি হিঙ্গৎখ্রে হায়বা যীশু কৌবা শিখ্রবা মী অমগী মরমদা মহাক্কী মথক্তা ৱাহং খরদি লৈরম্মী~।
\v 20 হায়রিবা ৱাহং অসিদা তং তাবা অমা ঐনা ফংদ্রদুনা ঐনা পোলদা মহাক্না যেরূশালেমদা চত্তুনা ৱা অসিগী মরমদা ৱায়েনবা পাম্ব্রা হায়না হংখি~।
\v 21 অদুবু মহাকপু ঙাক-শেন্দুনা থম্লগা নিংথৌরেন্না ৱালেপ অদু তাবিনবা পোলনা ৱাকৎচখি~। অদুনা ঐনা মহাকপু কৈসারগী মফমদা থাদ্রিবা ফাওবা ঙাক-শেনবশিংদা মহাকপু ঙাক্তুনা থম্নবা য়াথং পীখ্রে~।”
\p
\v 22 মদুদা আগ্রীপ্পানা ফেষ্টস্তা হায়রকই, “ঐ ইশামক্নসু নিপা অসিনা হায়বা তানীংই~।” ফেষ্টস্না হায়খি, “হয়েং নহাক্না মহাক্কী ৱা তাগনি~।”
\s1 আগ্রীপ্পানা পোলবু ৱায়েনবা
\p
\v 23 মথংগী নুমিত্তা আগ্রীপ্পা অমসুং বের্নীকিনা মীয়াম তিন্নফম অদুদা মতম চানা চঙলকপদা মখোয়না য়াম্না ঈকাই খুম্নবা উৎখি; লান্মী মকোক অমসুং সহর অদুগী মমিং লৈবা মীশিংনা মখোয়গী মতুং ইল্লকখি, অদুগা ফেষ্টস্কী য়াথংগী মতুং ইন্না পোলবু পুশিল্লকখি~।
\v 24 ফেষ্টস্না হায়খি, “হে নিংথৌ আগ্রীপ্পা, ঐখোয়গা লোয়ননা মফম অসিদা তিল্লিবা মীশিং, যিহূদি মীয়াম পূম্নমক্না হিংবদা মতিক চাদ্রে হায়না যেরূশালেম অমসুং মফম অসিদা লাউদুনা ঐঙোন্দা নিজরিবা মহাক অসি নখোয়না উরে~।
\v 25 অদুবু মহাক শিবা মতিক চাবা চৈরাক ফংবা য়াবা করিসু তৌখিদে হায়বা ঐহাক্না খঙলে, অদুগা মহাক মশানসু নিংথৌরেন্দা ৱাকৎপদগী ঐনা মহাকপু থানবা লেপ্লে~।
\v 26 ঐনা ঐগী ইবুংঙোদা মহাক্কী মরমদা থোইদোকপা করিসু ইনিংঙাই লৈতে~। মরম অদুনা মহাকপু কূপ্না চাং য়েংলবা মতুংদা ঐনা ইগদবা করিগুম্বা খরা লৈননবা ঐনা মহাকপু নখোয় পূম্নমক্কী মমাঙদা, মরু ওইনা নিংথৌ আগ্রীপ্পা নহাক্কী মাঙদা পুজরক্লি~।
\v 27 মরমদি ঐনা কনাগুম্বা ফাদোক অমবু মহাক্কী মথক্তা লৈবা মরান অদু হায়দনা থাবসি ৱাখল লৈতবনি হায়না লৌজৈ~।”
\c 26
\p
\v 1 মদুদা আগ্রীপ্পানা পোলদা হায়খি, “নহাক্না নশাগীদমক ঙাঙবা ঐনা য়াবিরে~।” মরম অদুনা পোলনা মখূৎ তিংথোক্তুনা মশা ঙাকথোকচনবা ৱা হায়বা হৌরকই,
\v 2 “নিংথৌ আগ্রীপ্পা, যিহূদিশিংনা ঐঙোন্দা ইরান শীরিবা পূম্নমক্কী মরমদা ঐনা ঐগী ঙাকথোকচবা ৱা হায়ননবা ঙসি নহাক্কী নমাঙদা লেপচবা অসি ঐগী লাইবক ফবনি হায়না খঞ্জৈ~।
\v 3 মসিগী থোইদোকপা মরমদি নহাক্না যিহূদিশিংগী চৎনবী পূম্নমক অমসুং অরুবা হীরমশিং থোইদোক্না খঙবি; মরম অদুগীদমক নহাক্না খাঙহৈনা ঐগী ৱা তাবিনবা নোঞ্জরি~।
\p
\v 4 “মরম অদুনা অহৌবদগী হৌনা ঐনা ইজাতিশিংগী মরক্তা অমসুং যেরূশালেমদা নহা ওইরিঙৈদগী পাল্লকপা মীপান অদু যিহূদি পূম্নমক্না খঙবি~।
\v 5 মখোয়না মতম কুইনা ঐবু খঙবিবা মরম্না করিগুম্বা মখোয়না ঐগী মরমদা সাক্ষী পীনীংলবদি পীবা য়াই, মদুদি ঐখোয়গী ধর্ম্মদা খ্বাইদগী চেকশিনবা কাঙবু ফরীশী অমা ওইনা ঐনা লৈরম্মী~।
\v 6 ঈশ্বরনা ঐখোয়গী ইপা ইপুশিংদা পীখিবা ৱাশক অদু ঐনা আশা তৌবা মরম্না ঐ লেপ্লি অমসুং ঐবু ৱায়েল্লি;
\v 7 ঐখোয়গী শলাই তরানিথোইনসু মদু ফংগনি হায়না আশা তৌদুনা অহিং নুংথিন্দা পূক্নীং চঙনা ঈশ্বরবু থৌগল তৌজখি~। হে নিংথৌ আগ্রীপ্পা, হায়রিবা আশা অসিগী মরমদনি যিহূদিশিংনা ঐবু ইরান শীরিবা~।
\v 8 ঈশ্বরনা অশিবা মীশিংবু হিঙ্গৎহনবিরগা করিগীদমক নখোয়না মদু থাজবা য়াদবনি হায়না খল্লিবনো?
\p
\v 9 “ঐ ইশানসু নাজরেৎকী যীশুগী মিংগী মায়োক্তা থবক কয়া তৌগে হায়না খনখি,
\v 10 মদুমক ঐনা যেরূশালেমদা তৌখি; ঐনা অথোইবা পুরোহিৎশিংদগী অয়াবা ফংলদুনা অশেংবা মী কয়াবু কৈশুমশঙদা থম্বতা নত্তনা মখোয়বু হাৎপা মতমদসু ঐনা অয়াবা পীখি~।
\v 11 ঐনা মখোয়বু \f + \fr 26:11 \fk সিনাগোগ: \ft যিহূদিশিংগী ঈশ্বর খুরুম্নফম, ৱায়েনফম অমসুং ৱায়েন য়াথং তম্বিবা মফম~।\f*সিনাগোগ খুদিংদা হন্না হন্না ওৎনৈখি অমসুং মখোয়বু নম্ফুদা থীনা ঙাঙহন্নবা হোৎনখি; মখোয়গী মায়োক্তা মৈ হৌনা শাউদুনা মীরমগী সহরশিংদা ফাওবা ঐনা মখোয়বু তান্নখি~।
\p
\v 12 “ঐনা অথোইবা পুরোহিৎশিংগী অয়াবা অমসুং য়াথং ফংদুনা দমাস্কস্তা চৎখি~।
\v 13 হে ইনিংথৌ, ঐনা লম্বীদা চৎলিঙৈদা নুমিৎ য়ুংবা মতমদা স্বর্গদগী মঙান অমা, নুমিত্তগী হেন্না লংবা মঙান অদুনা ঐ অমসুং ঐগা চৎমিন্নরিবশিংগী অকোয়বদা ঙাল্লম্মী~।
\v 14 অদুগা ঐখোয় পূম্নমক্না লৈপাক্তা তুথরবদা, খোঞ্জেন অমনা হিব্রু লোন্দা অসুম্না হায়বা ঐনা তাখি, ‘সোল, সোল, নহাক্না ঐবু করিগী ওৎনৈরিবনো? তিংখংদা নখোঙনা কাওবা অসি নহাক্কীদমক অৱাবনি~।’
\v 15 মদুদা ঐনা হায়খি, ‘ইবুংঙো, নহাক কনানো?’ মহাক্না হায়খি, ‘ঐদি নহাক্না ওৎনৈরিবা যীশুনি~।
\v 16 অদুবু হৌগৎলু অমসুং নখোঙনা লেপ্পু; মরমদি হীরম অসিগীদমক ঐনা নঙোন্দা উহনবিবনি, হায়বদি নহাক্না উখ্রবা অমসুং ঐনা নঙোন্দা উহনগদবা হীরমশিং অদুগী মরমদা থৌগল তৌনবা অমসুং সাক্ষী ওইনবা ঐনা নঙোন্দা উহনবিবনি~।
\v 17 ঐনা নহাকপু যিহূদিশিং অমসুং অতোপ্পা জাৎশিংদগী কনবিগনি, অতোপ্পা জাৎশিং অসিদা হৌজিক ঐনা নহাকপু থারি,
\v 18 মখোয়গী মিৎ পাঙহন্নবা অমসুং মখোয়বু অমম্বদগী মঙান্দা ওনহল্লক্নবা অমসুং সৈতানগী মতিক্তগী ঈশ্বরদা ওনহল্লক্নবা, মদুদি মখোয়না পাপ কোকপিবা ফংনবা অমসুং ঐঙোন্দা লৈবা থাজবগী মপান্না শেংদোকপিখ্রবা মীশিংগী মরক্তা ফংফম থোকপা অদু ফংনবনি~।’
\p
\v 19 “হে নিংথৌ আগ্রীপ্পা, স্বর্গদগী দর্শন অদু ঐনা হায়বা ইন্দবা তৌজখিদে,
\v 20 অদুবু অহানবদা ঐনা দমাস্কস অমসুং যেরূশালেমদা লৈবশিংদা অমসুং যুদিয়াগী লম পূম্নমক্তা, অদুদগী অতোপ্পা জাৎশিংদা ফাওবা মখোয়না পূক্নীং হোংদুনা ঈশ্বরদা ওল্লক্কদবনি অমসুং পূক্নীং হোংলে হায়বগী মতিক চাবা থবক তৌগদবনি হায়না শন্দোকখি~।
\v 21 হায়রিবা হীরমশিং অসিগীদমক ঐনা নীংনশঙদা লৈরিঙৈদা যিহূদিশিংনা ঐবু ফাদুনা হাৎনবা হোৎনখি~।
\v 22 অদুবু ঈশ্বরনা ঐবু ইতেং পাংবিখি, মরম অদুনা ঙসি ফাওবদা ঐনা লেপ্ত‌ুনা অপিকপা অমসুং অচৌবা মীওই অনীমক্তা সাক্ষী পীরি~। মৌশি অমসুং ৱা তাকথোকপা মীশিংনা থোক্লগনি হায়খিবা নত্তনা করি অমতা হায়জদে:
\v 23 মদুদি খৃষ্টনা অৱা খাঙলগা অহানবা ওইনা অশিবশিংগী মরক্তগী হিঙ্গৎলগা যিহূদিশিং অমসুং অতোপ্পা জাৎশিংদা মঙান শন্দোক্কনি হায়না মখোয়না মাঙজৌননা হায়দোকখি~।”
\s1 পোলনা আগ্রীপ্পাদা নোঞ্জবা
\p
\v 24 পোলনা ৱাহৈশিং অসি মশা ঙাকথোক্নবা হায়রকপদা, ফেষ্টস্না খোঞ্জেন লাউনা হায়খি, “পোল, নহাক ঙাওরে! নহাক্না নহৈ য়াম্না তম্লুবা অদুনা নহাকপু ঙাওহল্লে~।”
\v 25 অদুবু মহাক্না হায়খি, “হে মতিক চাউবা ফেষ্টস, ঐ ঙাওবা নত্তে, অদুবু ঐনা অচুম্বগী অমসুং ৱাখল তাবগী ৱা অদু ঙাঙথোকচবনি~।
\v 26 মরমদি নিংথৌনা হীরমশিং অসি খঙবিরিবনি, ঐনা মহাক্কী মমাঙদসু নীংতম্না ৱা ঙাঙজরি, মরমদি হীরমশিং অসি মহাক্না খঙদবা লৈতে হায়বা ঐনা খঙজৈ; মরমদি মসি মচি মরুমদা তৌখিবা নত্তে~।
\v 27 হে নিংথৌ আগ্রীপ্পা, ৱা তাকথোকপা মীশিংবু নহাক্না থাজব্রা? নহাক্না থাজৈ হায়বা ঐনা খঙই~।”
\v 28 মদুদা আগ্রীপ্পানা পোলদা হায়খি, “অতেনবা মতম অসিদা নহাক্না ঐবু খৃষ্টান ওইহন্নবা হোৎনরিব্রা?”
\v 29 মদুদা পোলনা হায়খি, “মতম য়াম্না চঙবা ওইরবসু অতেনবা মতমদা ওইরবসু য়োৎহিলং ফলাং অসিদি চন্দদুনা, ঙসি ঐগী ৱা তারিবা পূম্নমক্না ঐগুম্না ওইরক্নবা ঐনা ঈশ্বরদা হায়জরি~।”
\v 30 পোলনা অসি হায়বদা নিংথৌ, লৈঙাক মপু, বের্নীকা অমসুং মফম অদুদা মখোয়গা ফম্মিন্নরিবা পূম্নমক্না হৌগৎখি;
\v 31 মখোয়না কা অদু থাদোকখ্রগা মখোয় অমগা অমগা হায়নখি, “নিপা অসিগী শিবা য়াবা নৎত্রগা কৈশুমশঙদা থম্বা য়াবগী মতিক চাবা মরান করিসু লৈতে~।”
\v 32 মদুদা আগ্রীপ্পানা ফেষ্টস্তা হায়খি, “নিপা অসিনা কৈসারগী মথক্তা ৱাকৎলমদ্রবদি, ঐখোয়না মহাকপু থাদোকপা য়ারমগদবনি~।”
\c 27
\s1 পোলবু রোমদা থাবা
\p
\v 1 ঐখোয় হি তোংদুনা ইতালি তান্না চৎনবা মখোয়না লেপ্লবদা, মখোয়না পোল অমসুং অতোপ্পা ফাদোকশিংবু আগষ্টস লান্মী কাঙবু হায়না কৌবা অদুগী লান্মী চামগী মপু যুলীয়স্তা শিন্নখি~।
\v 2 এসিয়াগী সমুদ্র তোর্বানশিংদা হোন্নবা থৌরাঙ তৌরম্বা অদ্রামূত্তীয়মগী হি অমদা ঐখোয়না তোংদুনা চৎখি~। থেসালোনিকীয়াদগী লাকপা মেসিদোনিয়াগী মী আরিষ্টার্কসসু ঐখোয়গা লোয়নরম্মী~।
\p
\v 3 মথংগী নুমিত্তা ঐখোয়না সীদোন্দা থুংখি~। যুলীয়স্না পোলবু চান্না তৌবিদুনা মহাক্কী মরূপ মপাংশিংগী মনাক্তা চত্তুনা মখোয়দগী মতেং লৌবা য়ারম্মী~।
\v 4 মফম অদুদগী ঐখোয়না সমুদ্রদা হোন্দোকখিবদা নুংশিৎনা ঐখোয়গা মায়োক্নবদগী ঐখোয়না সাইপ্রস্কী মরুমদা হি হোনখি~।
\v 5 ঐখোয়না সিলিকিয়া অমসুং পাম্ফুলিয়াগী সমুদ্র তোর্বান্দা হোল্লক্তুনা লিসিয়াগী সহর মিরাদা থুংখি~।
\v 6 মফম অদুদা লান্মী চামগী মপু অদুনা ইতালি তান্না হোনগদবা আলেকজেন্দ্রিয়াগী হি অমা ফংলম্মী; মহাক্না হি অদুদা ঐখোয়বু তোংহল্লম্মী~।
\v 7 ঐখোয়না নুমিৎ কয়ামরুম হি অদু তপ্না তপ্না হোল্লম্মী, অদুগা য়াম্না খুদোংথীবগা লোয়ননা ক্নীদসকী সমুদ্র তোর্বান্দা থুংখি; নুংশিৎনা ঐখোয়বু মাঙলোমদা হি হোনবা য়াহন্দ্রবদা ঐখোয়না সালমোনীগী ক্রীতকী মরুমদা হি হোনখি~।
\v 8 খুদোংথীবগা লোয়ননা মদুগী অকোয়বদা হোল্লক্লগা ঐখোয়না লাসিয়াগী সহর মনাক্তা লৈবা ফজবা হিথাংফম কৌবা মফম অমদা লাকখি~।
\p
\v 9 অদুগা মতম য়াম্না হৌজিনখ্রে অমসুং হিগী খোঙচৎ খুদোংথীরক্লম্মী, মরমদি \f + \fr 27:9 \fk চরা হেনবা: \ft প্রায়শ্চিত্ত তৌবগী অথোইবা নুমিৎনি~। \f*চরা হেনবগী মতম লান্থোকখ্রে~। পোলনা মখোয়বু থৌগত্তুনা
\v 10 মখোয়দা হায়খি, “ইবুংঙোখোয়, খোঙচৎ অসি অশোক অপন অমসুং অতেক অকায় নংগনি হায়বা ঐনা উরে, হি অসিদা পুরিবা পোৎচৈ য়াম্না মাঙবতা নত্তনা ঐখোয়গী থৱায়সু খুদোংথীগনি~।”
\v 11 লান্মী চামগী মপু অদুনা পোলনা হায়বা ৱা অদুদগী হিনাউ শাবা অমসুং হিগী মপু অদুনা হায়বা ৱা অদুদা হেন্না পূক্নীং চঙখি~।
\v 12 হিথাংফম অদু নিংথমথা লেনবদা খুদোংচাবা মফম ওইদবনা অয়াম্বা মীনা হি তোংদুনা চৎনবা লেপ্নখি, করিগুম্বা পাম্বৈনা খা নোংচুপ অমসুং অৱাং নোংচুপ ওন্দুনা লৈবা ক্রীতকী হিথাংফম ফোনিক্সদা থুংলগা মফম অদুদা নিংথমথা লেনবা ঙমগদ্রা হায়না খল্লম্মী~।
\s1 নোংলৈ নুংশিৎ
\p
\v 13 খাগী নুংশিৎনা লিরি লিরি শিৎলকপদা মখোয়না নীংলম্বা অদু য়াগনি হায়না খল্লম্মী~। অদুদগী মখোয়না \f + \fr 27:13 \fk নোঙ্গর: \ft হি লেপহন্নবা ঈশিং মনুংদা থাদবা য়োৎকী অরূম্বা কোচী~।\f*নোঙ্গর অদু লৌখত্তুনা ক্রীতকী তোর্বান নক্না হোনখি~।
\v 14 অদুবু ইকুই কুইদনা \f + \fr 27:14 \fk ইউরোক্লাইদোন: \ft অর্থদি “অৱাং নোংপোক্লোমদগী”\f*ইউরোক্লাইদোন কৌবা অকনবা নোংলৈ নুংশিৎ অদু শিৎলকখি~।
\v 15 হি অদু নোংলৈ নুংশিৎ নংলে, অদুনা ঐখোয়না নুংশিৎ মায়োক্নবা ঙমদ্রবদা ঐখোয়না হোৎনবা তোক্তুনা মদুনা অদুম পুহল্লে~।
\v 16 অদুগা ক্লাউদা কৌবা ঈথৎ অমদা হুমজিনবা অদুদা \f + \fr 27:16 \fk হিংন-হি: \ft হিজাউদা কাখৎনবা অমসুং খুদোংথীবদা পুন্সি কন্নবা পুবা হি মচা~।\f*হিংন-হি অদু য়াম্না ৱানা ফাজিনবা ঙম্লে~।
\v 17 মখোয়না হিংন-হি অদু থাঙ্গৎলগা হি অদু ফাজিন্দুনা থম্নবা থৌরীনচিংবা শিজিন্নখি~। হি অদু লৈঙোই হাগৎপা পুথগনবা মফমদা থেংজিনগদ্রা হায়না মখোয়না কিরম্মী; হি অদুগী লংয়ানফি অদু চিংথদুনা মদু হুমদুনা চৎহনখি~।
\v 18 ঐখোয়বু নোংলৈ নুংশিৎ অদুনা য়াম্না ৱাহল্লবদা, মথংগী নুমিত্তা মখোয়না হিদগী পোৎচৈশিং অদু লংথবা হৌখি;
\v 19 হুম্নিশুবা নুমিত্তা ঐখোয়গী ইখূৎমক্না হিগী মপোৎ মচৈশিং অদু হুন্থখি~।
\v 20 নুমিৎ কয়ামরুম নুমিৎ নৎত্রগা থৱান্মিচাক উদ্রবদা অদুগা অকনবা নোংলৈ নুংশিৎনা ঐখোয়গী মায়োক্তা হুম্লবদা, হিংগনি হায়বগী আশা পূম্নমক অরোইবদা ঐখোয়না থাদোকখি~।
\p
\v 21 মতম কুইনা চরা হেল্লক্লবদা পোলনা মখোয়গী মরক্তা লেপখত্তুনা হায়খি, “ইবুংঙোখোয়, নখোয়না ঐগী ৱা তাবিরমদুনা ক্রীত্তগী হি তোংদুনা চৎলমদ্রবদি, মসিগী অশোক অপন অমসুং অমাঙ অতাসি নংলম্লোইদবনি~।
\v 22 অদুবু হৌজিক্তি থৌনা ফনবা ঐনা নখোয়বু থৌগৎচরি; মরমদি নখোয়গী নরক্তা কনা অমতা থৱায় মাঙলোই, অদুবু হি অসিদি মাঙলগনি~।
\v 23 মরমদি অহিং অসিমক্তদা ঐগী ইবুংঙো ওইরিবা অমসুং ঐনা থৌগল তৌজরিবা ঈশ্বর অদুগী স্বর্গদূত অমনা ইনাক্তা লেপ্লম্মী,
\v 24 অদুগা হায়রকই, ‘পোল, কিগনু, কৈসারগী মমাঙদা নহাক লেপকদবনি, অদুগা য়েংউ, নহাক্কা হি তোংদুনা চৎলিবা পূম্নমক ঈশ্বরনা নঙোন্দা শিন্নরবনি~।’
\v 25 মরম অদুনা ইবুংঙোখোয়, থৌনা ফৌ; মরমদি ঐঙোন্দা হায়খিবা অদুমক থোক্কনি হায়না ঐনা ঈশ্বরদা থাজৈ~।
\v 26 অদুবু ঐখোয়না করিগুম্বা ঈথৎ অমদা থেংজিনবদি শোয়দ্রে~।”
\s1 হি কায়বা
\p
\v 27 অদুবু তরামরিনিশুবা অহিং অদুদা অদ্রিয়া সমুদ্র অদুদা নুংশিৎনা ঐখোয়বু হুমদুনা কোয়পু পুরম্মী~। অহিং নোংয়ায় অদুৱাইদা হীরোয়শিংনা মখোয় করিগুম্বা লম অমদা নকশিল্লক্লে হায়বা খঙলম্মী~।
\v 28 মখোয়না কয়াম লুবা থেনবা ওন্দুনা য়েংবদা \f + \fr 27:28 \fk লম: \ft লম 1 সি ফুট 6 নি~।\f*লম কুন লুই হায়বা খঙখি; মখোয়না খরা লাপথোক্না চৎলগা অমুক হন্না ওনবদা লম তরামঙা লুই হায়বা খঙখি~।
\v 29 মখোয়না হি অদু নূঙজাউশিংদা থেংজিনগদ্রা হায়না কিবদগী হিরুবাক্তগী নোঙ্গর মরিখক থাদখি, অদুগা নোংঙাল্লক্নবা হায়জরম্মী~।
\v 30 অদুবু হীরোয়শিংনা হি অদুদগী নান্থোক্নবা হিমাঙদগী নোঙ্গরশিং অদু থাদগদবগুম তৌরগা হিংন-হি অমা সমুদ্রদা থাদরম্মী~।
\v 31 মদুদা পোলনা লান্মী চামগী মপু অদুদা অমসুং লান্মীশিংদা হায়খি, “মীশিং অসিনা হি মনুংদা লৈত্রবদি নখোয় হিংলোই~।”
\v 32 মদুদা লান্মীশিং অদুনা হিংন-হি অদুগী থৌরীশিং অদু ককথৎলগা তাহনখি~।
\v 33 নোংঙাল্লমদাইদা পোলনা মখোয় পূম্নমক্তা চরা চানবা অসুম্না হায়রকই, “নখোয়না করিসু চাদ থক্তনা ঙাইরক্লিবা ঙসি তরামরিনিশুবা নুমিৎনি~।
\v 34 মরম অসিনা করিগুম্বা খরা চানবা ঐনা নখোয়দা নোঞ্জরি; মরমদি মসিনা নখোয়গী পাঙ্গল পীরিবনি; নখোয় কনা অমতগী নকোক্তগী শম্না অমা ফাওবা কেল্লোই~।”
\v 35 মহাক্না ৱাশিং অসি হায়রবা মতুংদা তল লৌদুনা মখোয় পূম্নমক্কী মাঙদা ঈশ্বরদা থাগৎচখি; অদুগা মহাক্না মদু থুগাইদুনা চাবা হৌখি~।
\v 36 মদুদা মখোয় পূম্নমক্কী পূক্নীং থৌগৎলদুনা মখোয়নসু চাখি~।
\v 37 হি অদুদা তোংলিবা ঐখোয় পূন্না মী চনী হুম্ফুতরা তরুক ওইরম্মী~।
\v 38 মখোয়না মপূক থন্না চারবা মতুংদা হিদগী গেহু অদু সমুদ্রদা হুন্থদুনা হি অদু য়াংহল্লম্মী~।
\p
\v 39 নোংঙাল্লবদা মখোয়না লম অদু মশক খঙবা ঙম্লমদে; অদুবু মখোয়না সমুদ্র তোর্বানগী হঞ্জিনবা শরূক অদুদা লৈঙোইগী লৈতেম মান্নবা মফম অদু উরদুনা হি অদু হোঞ্জিনবা ঙমগদ্রা হায়না ৱাখল তৌরম্মী~।
\v 40 মখোয়না নোঙ্গরশিং অদু ককথত্তুনা সমুদ্রদা তাহনখ্রে, অদুগা নৌশিং পুনবা থৌরীশিং অদু থাদোক্তুনা লংয়ানফি অদু নুংশিৎকা মায়োক্ননা থাঙ্গৎখ্রে অমসুং হি অদু সমুদ্র তোর্বান্দা পুশিল্লম্মী~।
\v 41 হি অদু সমুদ্র অনী তাইনফমদা তারদুনা মখোয়না লৈঙোইগী লমদা চেনশিনখ্রে~। হিগী মমাঙ থংবা শরূক অদুসু য়ৈশিনখিদুনা লেঙবা য়াদদুনা লৈখি অমসুং ঈথক্না হিরুবাক অদু থুগাইবা হৌখি~।
\p
\v 42 ফাদোকশিং অদুনা ঈরোইদুনা নান্থোকখিদনবা লান্মীশিংনা মখোয়বু হাৎননবা ৱা তানখি~।
\v 43 অদুবু লান্মী চামগী মপু অদুনা পোলগী মথৱায় কন্নীংদুনা মখোয়গী খূজিন থৌরাঙ অদু পাঙথোক্তনবা খাম্লে, অদুগা ঈরোইবা ঙম্বা মখোয় অদুনা হিদগী হান্না চোংথদুনা কংফান্দা থুংনবা মহাক্না য়াথং পীখি~।
\v 44 লৈহৌবশিং অদুনা হিগী উপাক্তা অমসুং মদুগী অকায়বা মচেৎশিং অদুদা তাওরগা কংফান্দা থুংনবা মহাক্না য়াথং পীখি~। মতৌ অসুম্না মী পূম্নমক্না কংফান্দা অশোয় অঙাম লৈতনা থুংখি~।
\c 28
\s1 পোলনা মালতাদা থুংবা
\p
\v 1 অদুগা অশোয় অঙাম য়াওদনা ঐখোয়না কংফাল য়ৌরবদা ঈথৎ অদুগী মমিং মালতা কৌই হায়বা ঐখোয়না খঙলক্লে~।
\v 2 লম অদুগী মীশিংনা ঐখোয়বু চানবিবা অদু খজিক্কী নত্তে; নোং চুরকপগী অমদি ঈঙবগী মরম্না মখোয়না মৈ হৌবিদুনা ঐখোয় পূম্নমকপু লৌশিনবিরে~।
\v 3 পোলনা শীং মপুন অমা খোমদুনা মদু মৈদা থাজিনবদা, মৈশা অদুগী মরম্না লিন্দূ অমা থোক্লক্তুনা মহাক্কী মখূত্তা লাক্লগা য়ান্দুনা লৈরম্মী~।
\v 4 লম অদুগী মীশিংনা মহাক্কী মখূত্তা লিন অদুনা য়ান্দুনা লৈবা উবদা, মখোয় অমগা অমগা হায়নরকই, “মী অসি শোয়দনা মীহাৎপা ওইগনি; মহাক্না সমুদ্রদগী হিংলক্লবসু অচুম্বা ৱায়েন্না মহাকপু হিংবা য়াবিদ্রে~।”
\v 5 অদুগা মহাক্না লিন অদু মৈনুংদা কনশিনখ্রে অদুগা মঙোন্দা করিসু ফত্তবা থোকখিদ্রে~।
\v 6 অদুম ওইনমক মহাক পোমখত্তুনা খূদক্তা তারগা শিরগনি হায়না মখোয়না খল্লম্মী~। অদুবু মখোয়না মহাকপু মতম শাংনা য়েংলবা মতুংদা মঙোন্দা করিসু অশোয় অঙাম থোকপা উদ্রবদা, মখোয়না পূক্নীং ওল্লক্তুনা মহাক অসি লাই অমনি হায়রম্মী~।
\p
\v 7 ঈথৎ অদুগী লুচিংবা পুব্লিয়স কৌবা মী অদুগী লম অমা মফম অদুগী মনাক্তা লৈরম্মী~। মহাক্না ঐখোয়বু লৌশিনখি অমসুং নুংশিনা তৌবিদুনা নুমিৎ হুম্নি লৈহনখি~।
\v 8 পুব্লিয়সকী মপা অসি অরুম হৌদুনা অমসুং ঈতোন ফায়দুনা নারম্মী~। মদুদা পোলনা মহাকপু য়েংবা চঙলম্মী, অদুগা মহাক্না হায়জরগা মঙোন্দা খূৎ থম্বদা মহাকপু ফহনবিখি~।
\v 9 অসুম্না থোকখিবা অসিদা ঈথৎ অদুদা লৈবা অনাবা অতৈসু লাক্তুনা পোলনা মখোয়বু ফহনবিরম্মী~।
\v 10 মখোয়না ঐখোয়বু মরম পূম্নমক্তা ঈকাই খুম্নবিখি; অদুগা ঐখোয়না চৎলমদাইদা মখোয়না ঐখোয়গী চঙগদবা পোৎ মখৈসু পীবিরম্মী~।
\s1 পোলনা রোমদা থুংবা
\p
\v 11 থা অহুমগী মতুংদা ঐখোয়না \f + \fr 28:11 \fk ফাইবোক: \ft গ্রীক্কী লাইশিং, জেয়ুস অমসুং লিদাগী মচা ফাইবোক কাস্তর অমসুং পুল্লোক~।\f*ফাইবোক মচীন মনাউ হিমাঙদা হকপা আলেকজেন্দ্রিয়াগী হি অমা তোংদুনা চৎখি; মসি ঈথৎ অদুদা নিংথমথা লেল্লম্বনি~।
\v 12 অদুগা ঐখোয়না সিরাকুস্তা থুংদুনা মফম অদুদা নুমিৎ হুম্নি লৈরম্মী~।
\v 13 মফম অদুদগী ঐখোয়না কোয়না হোল্লক্তুনা রিজিয়মদা থুংখি; নোংমা লৈরগা খারোমগী নুংশিৎনা হুম্লকখি, অদুগা মথংগী নুমিত্তা ঐখোয়না পুতিয়োলীদা থুংখি~।
\v 14 মফম অদুদা থাজবা ইচীন ইনাউশিংবু থেংনদুনা মখোয়না ঐখোয়বু নুমিৎ তরেৎনি মখোয়গা লৈমিন্ননবা হায়জখি~। অদুদগী ঐখোয়না রোম তম্না চৎলম্মী~।
\v 15 ইচীন ইনাউশিংনা ঐখোয়গী মরমদা পাউ তাদুনা আপ্পিয়াগী কৈথেল অমসুং মীথুংশঙ অহুম কৌবা অদু ফাওবা ঐখোয়বু ওকপা লাকখি~। পোলনা মখোয়বু উবদা ঈশ্বরবু থাগৎখি অমসুং থৌনা ফগৎখি~।
\v 16 ঐখোয়না রোমদা থুংলবদা লান্মী চামগী মপু অদুনা ফাদোকশিং অদু ঙাক-শেনবশিংগী মকোক অদুদা শিন্নখি; অদুবু মহাক্না পোলবুদি মহাকপু ঙাক্লিবা লান্মী অদুগা লৈমিন্নবা য়াবিখি~।
\s1 পোলনা রোমদা সাক্ষী পীবা
\p
\v 17 নুমিৎ হুম্নিগী মতুংদা পোলনা যিহূদিশিংগী লুচিংবশিংবু পূন্না কৌখি; অদুগা মখোয়না পূন্না লাক্লবদা, মহাক্না মখোয়দা হায়খি, “ইচীন ইনাউশা, ঐনা ঐখোয়গী মীশিংগী নৎত্রগা ঐখোয়গী ইপা ইপুশিংগী চৎনবীগী মায়োক্তা ওন্নতৈনবা থবক অমতা তৌবা লৈতে, অদুম ওইনমক মখোয়না ঐবু যেরূশালেমদগী ফাদোক ওইনা রোমগী মীশিংগী খূত্তা শিন্নরে~।
\v 18 রোমগী মীশিংনা ঐবু ৱাহং কয়া হংদুনা চাং য়েংবদা ঐবু হাৎনবা মরম ফংদ্রবদা, মখোয়না ঐবু থাদোক্নীংলম্মী~।
\v 19 অদুবু যিহূদিশিংনা মদু য়াদ্রবদা, ঐনা কৈসারগী মথক্তা ৱাকৎপা তাখি; মসি ঐনা ইজাতিগী মথক্তা করিগুম্বা মরান শীনবা তৌবা নত্তে~।
\v 20 মসিগী মরম্ননি ঐনা নখোয়বু উননবা অমসুং নখোয়গা ৱা ঙাঙননবা কৌরিবসি~। ঐনা য়োৎলী থাংলিবা অসিসু ইস্রায়েলনা আশা তৌজরিবা অদুগীদমক্নি~।”
\v 21 মদুদা মখোয়না মঙোন্দা হায়রকই, “ঐখোয়না নহাক্কী মরমদা যুদিয়াদগী চিঠি অমতা ফংখিবা লৈতে, অদুগা মফম অদুদগী লাকখিবা কনাগুম্বা ইচীন ইনাউ অমতনা নহাক্কী মরমদা তমখিবা নৎত্রগা ফত্তবা হায়খিবসু লৈতে~।
\v 22 অদুবু ঐখোয়না নহাক্না খল্লিবা অদু নঙোন্দগী তানীংই; মরমদি মফম খুদিংমক্তা খূৎপু অসিগী মায়োক্তা মীশিংনা হায়নবা ঐখোয়না খঙই~।”
\v 23 মরম অদুনা মখোয়না মঙোন্দা নুমিৎ অমা কক্লগা মী কয়ানা মহাক্কী লৈফমদা লাক্লম্মী~। অয়ুক্তগী নুমিদাংৱাইরম ফাওবা মহাক্না ঈশ্বরগী নিংথৌ লৈবাক্কী মরমদা মখোয়দা শন্দোক্না অমসুং চেকশিন্না সাক্ষী পীরম্মী~। অদুগা মৌশিগী ৱায়েন য়াথংদগী অমসুং ৱা তাকথোকপা মীশিংগী লাইরিক্তগী মহাক্না যীশুগী মরমদা মখোয়বু থাজহন্নবা কন্না হোৎনখি~।
\v 24 মহাক্না হায়খিবশিং অদুনা মী খরবু থাজহনখি, অদুবু অতোপ্পা মীশিংনদি থাজখিদে~।
\v 25 মখোয় মশেন য়ান্নদ্রবদা পোলনা অরোইবা ৱা অসি হায়রবা মতুংদা মখোয়না মফম অদু থাদোকখি~। অদুগা পোলনা হায়খিবা ৱা অদুদি, “থৱায় অশেংবনা ঐখোয়গী ইপা ইপুশিংদা ৱা তাকথোকপা যিশাইয়াগী মপান্না অচুম্বা অদু ফজনা হায়খি,
\q1
\v 26 ‘মীশিং অসিদা চত্তুনা হায়য়ু,
\q1 “নখোয়না তাদুনতা লৈগনি,
\q1 অদুবু ৱাখল তারোই;
\q1 নখোয়না উদুনতা লৈগনি,
\q1 অদুবু খঙলোই~।
\q1
\v 27 মরমদি মীশিং অসিগী থম্মোই কনশিল্লে,
\q1 মখোয়গী মনাকোংনা তানীংদে,
\q1 অদুগা মখোয়গী মমিৎ উইশিল্লে;
\q1 নৎত্রবদি মখোয়গী মমিৎনা উগনি,
\q1 মখোয়গী মনাকোংনা তাগনি,
\q1 মখোয়গী থম্মোইনা ৱাখল তাগনি,
\q1 অদুগা মখোয়না হল্লক্কনি,
\q1 অদুগা ঐনা মখোয়বু ফহনগনি~।” ’
\p
\v 28 “মরম অসিনা ঈশ্বরগী অরান খুবম অসি অতোপ্পা জাৎশিংদা থাবিরে অমসুং মখোয়না মদু তাগনি হায়বা ঐনা নখোয়বু খঙহন্নীংই~।”
\v 29 পোলনা ৱাশিং অসি হায়বদা যিহূদিশিং চৎখি অমসুং মখোয় মশেনগী মরক্তা কন্না য়েৎনখি~।
\p
\v 30 মহাক্না চহী অনী চুপ্না মশানা ভারা পীবা য়ূমদা লৈখি অমসুং মঙোন্দা লাকপা পূম্নমক মহাক্না ওকখি;
\v 31 কনা অমতনা মহাকপু থিংদনা থৌনা ফনা ঈশ্বরগী নিংথৌ লৈবাক্কী মরমদা শন্দোকখি অমসুং ইবুংঙো যীশু খৃষ্টগী মরমদা তম্বিখি~।
