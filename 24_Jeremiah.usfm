\id JER
\h যিরেমিয়া
\toc3 যিরে
\toc2 যিরেমিয়া
\toc1 যিরেমিয়া
\mt1 যিরেমিয়া
\ili অইবা: যিরেমিয়া
\ili কনাদা ইবা: যিহূদা লৈবাক
\ili থৌদোকশিংগী চহী: খৃষ্ট মমাঙ 626-561
\ip ৱা তাকথোকপগী লাইরিক অসি যিরেমিয়ানা ইবনি~। যিশাইয়ানা শিরবা মতুং চহী 60 মুক লৈরগা মহাক্না থবক তৌবা হৌখি~। জেফানাইয়া অমসুং হবাক্কূক্না মহাক্কী পুন্সিগী অহানবা তাঙ্কক্তা অমদি দানিয়েল অমসুং ইজিকিয়েলনা মহাক্কী পুন্সি লোইরমদাইদা ঈশ্বরগী ৱা তাকথোক্লম্মী~। মসি ৱা তাকথোকপগী অচৌবা লাইরিক মরিগী মনুংদা অমনি~।
\ip চাউরাক্না খৃষ্টনা পোক্ত্রিঙৈ চহী 626 তগী 586 ফাওবগী মনুংদা যিরেমিয়ানা চহী নিফুরোম যিহূদাদা ৱা তাকথোক্লম্মী~। যোশিয়া, যেহোয়াহাজ, যেহোয়াকীম, যেহোয়াকীন, যেদেকিয়া: হায়রিবা নিংথৌ মঙা অসিনা পাল্লিঙৈ মতমদা মহাক্না ঈশ্বরগী ৱা তাকথোক্লম্মী~। অদুম ওইনমক মহাক্না তাকথোক্লম্বা ৱা অয়াম্বদি ফত্তবা নিংথৌ যেদেকিয়া অমসুং যেহোয়াকীমগী হাকতক্তনি~।
\ip “ৱায়েন লাক্লি, অদুবু নহাক্না পূক্নীং হোংলবদি, নহাক্কী পাপ কোকপিগনি অমসুং কনবিগনি” হায়না লাউথোক্নবা ঈশ্বরনা যিরেমিয়াবু কৌখি~। অদুম ওইনমক, অতোপ্পা ৱা তাকথোকপা মীশিংগুম নত্তদুনা মহাক্না তাকথোক্লম্বা ৱা অদু থুংখিবা যিরেমিয়াগী মমিৎমক্না উখি~।
\ip বাবিলোন্না যিহূদাগী মীশিংবু যেরূশালেমদা মায়থীবা পীদুনা লানফা ওইনা পুখিবা মতমদা, চহী 70 লানফা ওইনা লৈবগী মরমদা তাকথোকখিবা মহাক্কী ৱা অদু চপ চানা থুংখি~।
\ie
\c 1
\s1 যিরেমিয়াবু কৌবা
\p
\v 1 বেনজামিন লৈবাক্কী মনুংদা লৈবা অনাথোত্তা লৈবা পুরোহিৎশিংগী মরক্তগী হিলকীয়াগী মচা নিপা যিরেমিয়াগী ৱাশিং,
\v 2 অমোনগী মচা নিপা যিহূদাগী নিংথৌ যোশিয়াগী হাকতক্তা, হায়বদি মহাক্না পানবা তরাহুমদোইশুবা চহীদা যেহোবাগী ৱা অসি যিরেমিয়াগী মফমদা লাকখি~।
\v 3 ৱা অসি যিহূদাগী নিংথৌ যোশিয়াগী মচা নিপা যেহোয়াকীমগী হাকতক্তসু অমসুং যিহূদাগী নিংথৌ যোশিয়াগী মচা নিপা যেদেকিয়ানা পানবা তরামাথোইশুবা চহীগী মঙাশুবা থাদা যেরূশালেমদা লৈবশিংবু লানফা ওইনা পুখিবা মতম ফাওবদসু লাকখি~।
\p
\v 4 অদুদগী যেহোবাগী ৱা অসি ঐঙোন্দা লাক্তুনা হায়রকই,
\b
\q1
\v 5 “ঐনা নহাকপু অঙাং খাউদা শেমদ্রিঙৈদগী ঐনা নহাকপু খঙখি;
\q1 অদুগা নহাক পোক্ত্রিঙৈদগী ঐনা নহাকপু তোঙান্না খন্দোকখ্রে;
\q1 অদুগা ঐনা নহাকপু জাতিশিংগী মরক্তা ৱা তাকথোকপা মী ওইনবা হাপখ্রে~।”
\b
\q1
\v 6 অদুদগী ঐনা হায়খি,
\b
\q1 “অৱাবনিদা, ইবুংঙো যেহোবা!
\q1 য়েংবিয়ু, ঐ ৱা ঙাঙবা হৈজদে, মরমদি ঐ নহানি~।”
\b
\q1
\v 7 অদুবু যেহোবানা ঐঙোন্দা হায়খি,
\b
\q1 “ ‘ঐ নহানি’ হায়গনু;
\q1 মরমদি ঐনা নহাকপু থাগদবা মী খুদিংদা নহাক্না চৎকদবনি,
\q1 অদুগা ঐনা নঙোন্দা পীবা য়াথং খুদিং নহাক্না হায়গদবনি~।
\q1
\v 8 মখোয়গী মমাঙদা কিগনু;
\q1 মরমদি নহাকপু কনবিনবা ঐ নহাক্কা লোয়নরি,” যেহোবানা হায়~।
\b
\p
\v 9 অদুদগী যেহোবানা মখূৎ তিংথোক্তুনা ঐগী চীন্দা শোকপিখি, অদুগা যেহোবানা ঐঙোন্দা হায়খি,
\q1 “য়েংউ, ঐনা ঐগী ৱা নহাক্কী নচীন্দা হাপ্পীরবনি~।
\q1
\v 10 য়েংউ, জাতিশিংগী অমসুং নিংথৌ লৈবাকশিংগী মথক্তা মপু ওইনা ঙসি ঐনা নহাকপু হাপ্লবনি~।
\q1 মরু ফুক্নবা অমসুং চিংথুনবা,
\q1 মাঙহন্নবা অমসুং হুন্দোক্নবা,
\q1 শাগৎনবা অমসুং থানবা~।”
\p
\v 11 যেহোবাগী ৱা ঐঙোন্দা অমুক হন্না লাক্তুনা হায়, “যিরেমিয়া, নহাক করি উবগে?” ঐনা হায়খি, “ঐনা অলমোন্দ মশা অমা উই~।”
\v 12 অদুদগী যেহোবানা ঐঙোন্দা হায়খি, “নহাক্না চুম্না উরে, মরমদি ঐনা ঐগী ৱা থুংহন্নবা থৌরাঙ তৌদুনা লৈ~।”
\v 13 অদুদগী যেহোবাগী ৱা অসি অনীশুবা ওইনা ঐঙোন্দা লাক্তুনা হায়, “নহাক করি উবগে?” অদুগা ঐনা হায়খি, “শৌদুনা লৈবা চফূ অমা ঐনা উই, মসিগী মমায়না অৱাংলোমদগী ওল্লি~।”
\p
\v 14 অদুদগী যেহোবানা ঐঙোন্দা হায়খি,
\b
\q1 “খুদোংথীবা অমা অৱাংলোমদগী থোক্লগনি,
\q1 লৈবাক অসিদা খুন্দারিবা পূম্নমক্কী মথক্তা~।
\q1
\v 15 মরমদি য়েংউ, ঐনা কৌগনি অৱাংলোমগী নিংথৌ লৈবাকশিংগী ইমুং মনুং পূম্নমক,” যেহোবানা হায়~।
\q1 “মখোয়না লাক্লগা মাগী মাগী ফম্বান লিংখৎকনি,
\q1 যেরূশালেমগী থোঙজাউশিংগী চঙফমদা,
\q1 মদুবু কোয়শিল্লিবা চেকপলগী মমাঙদা,
\q1 অদুগা যিহূদাগী সহর পূম্নমক্কী মমাঙদা~।
\q1
\v 16 ঐনা মখোয়গী মথক্তা ঐগী ৱায়েনশিং লাউথোক্কনি,
\q1 মখোয়গী ফত্তবা পূম্নমক অদুগীদমক,
\q1 মরমদি মখোয়না ঐবু থাদোকখি,
\q1 অতোপ্পা লাইশিংদা মেক্রুক থাখি,
\q1 মখোয়গী মখূৎনা শাবা পোৎশিংদা খুরুমখি~।
\q1
\v 17 “মরম অদুনা নহাক নখ্বাঙ লাকশিন্দুনা হৌগৎলু,
\q1 ঐনা নঙোন্দা য়াথং পীবা পূম্নমক মখোয়দা হায়য়ু~।
\q1 মখোয়গী মাঙদা পাখৎকনু,
\q1 নৎত্রবদি ঐনা নহাকপু মখোয়গী মাঙদা পাখৎহনগনি~।
\q1
\v 18 য়েংউ, ঐনা ঙসি নহাকপু শেম্বিরে
\q1 চেকপন্না কোয়শিনবা সহর অমসুং য়োৎকী য়ূম্বী,
\q1 অদুগা পিথ্রাইগী চেকপলশিং ওইনা লৈবাক অপূম্বগী মায়োক্তা,
\q1 যিহূদাগী নিংথৌশিংগী,
\q1 অঙম অথৌশিংগী,
\q1 পুরোহিৎশিংগী,
\q1 অদুগা লৈবাক অদুগী মীশিংগী মায়োক্তা~।
\q1
\v 19 অদুগা মখোয়না নহাক্কা লান শোক্নগনি,
\q1 অদুবু মখোয়না নহাকপু ঙম্লোই,
\q1 মরমদি ঐনা নহাক্কা লোয়নরি,” যেহোবানা হায়, “নহাকপু কনবিনবা~।”
\c 2
\s1 যিহূদাবু মরান পীবা
\p
\v 1 যেহোবাগী ৱা অসি ঐঙোন্দা লাক্তুনা হায়,
\v 2 “চৎলু, যেরূশালেম তানবা লাউথোকউ, ‘যেহোবানা অসুম্না হায়,
\b
\q1 “ঐনা নহাকপু নীংশিংই,
\q1 নহাক্না নহা ওইরিঙৈদা ঐবু নীংজবা,
\q1 ৱারোইনরবী নুপী অমগুম্না নহাক্না ঐবু নুংশিবা,
\q1 নহাক্না ঐগী তুং ইন্দুনা লমহাঙদা চৎখিবা,
\q1 মরূ হুন্দবা লমদা~।
\q1
\v 3 ইস্রায়েলদি যেহোবাগী মফমদা অশেংবনি,
\q1 মহাক্কী মফমদা অহানবা মহৈনি~।
\q1 মহাকপু য়োৎশিনবা মী পূম্নমক মরান লৈগনি;
\q1 মখোয়গী মথক্তা খুদোংথীবা লাক্কনি,” যেহোবানা হায়~।’ ”
\b
\p
\v 4 হে যাকোবকী ইমুং অমসুং ইস্রায়েলগী শাগৈশিংগী ইমুং মনুং পূম্নমক, যেহোবাগী ৱা তাও~।
\v 5 যেহোবানা অসুম্না হায়,
\b
\q1 “নখোয়গী নপা নপুশিংনা ঐঙোন্দা করি ধর্ম্মচেন্দবা ফংদুনা,
\q1 মখোয়না ঐঙোন্দগী থাপ্না চত্থোকখ্রিবনো,
\q1 অরেম্বা লাই মূর্ত্তিগী তুং ইন্দুনা অরেম্বা ওইরক্লিবনো?
\q1
\v 6 অদুগা মখোয়না হায়খিদে, ‘যেহোবা কদায়দা লৈবগে?
\q1 ঐখোয়বু ইজিপ লৈবাক্তগী পুথোকপিরকপা,
\q1 মহাক্না ঐখোয়বু লমহাঙ ফাওদুনা,
\q1 লৈকংলা অমসুং কোমিশংগী লৈবাক ফাওদুনা,
\q1 ঈশিং কংবা অমসুং শিবগী মমিগী লৈবাক ফাওদুনা,
\q1 মী অমতনা চৎনদ্রবা অমসুং মী তাদবা লৈবাক ফাওদুনা চিংবিখি~।’
\q1
\v 7 ঐনা নখোয়বু লৈহাউ চেনবা লৈবাক অমদা পুশিল্লক্লে,
\q1 মদুগী মহৈ অমসুং অফবা পোত্থোক চানবা~।
\q1 অদুবু নখোয়না মদুদা চঙলবদা, নখোয়না ঐগী লৈবাক মাংথোক্লে,
\q1 অদুগা ঐগী ফংফম থোকপা অদু তুক্কচনিংঙাই ওইহল্লে~।
\q1
\v 8 পুরোহিৎশিং অদুনা হায়খিদে, ‘যেহোবা কদায়দা লৈবগে?’
\q1 ৱায়েন য়াথং তম্বিবা মখোয়না ঐবু খঙখিদে;
\q1 লুচিংবশিংনসু ঐগী মায়োক্তা লঙজরে;
\q1 ৱা তাকথোকপা মীশিংনা \f + \fr 2:8 \fk বাল: \ft অর্থদি “ইবুংঙো,” ফিনিসিয়াগী মরু ওইবা লাই~।\f*বালগী মিংদা ৱা তাকথোকখি,
\q1 কান্নদ্রবশিং অদুগী মতুং ইন্দুনা চৎখি~।
\b
\q1
\v 9 “মরম অদুনা ঐনা নখোয়গা ৱায়েৎনগনি,”
\m যেহোবানা হায়,
\q1 “নখোয়গী নচাশিংগী মচাশিংগা ঐনা ৱায়েৎনগনি~।
\q1
\v 10 \f + \fr 2:10 \fk কিত্তীম: \ft সাইপ্রস~।\f*কিত্তীমগী সমুদ্র মপানশিং লান্থোক্লগা য়েংউ,
\q1 কেদারদা মী থাও অমসুং মুন্না খল্লু,
\q1 অদুগা অসিগুম্বা অসি থোকখ্রব্রা য়েংউ~।
\q1
\v 11 জাতি অমনা লাইশিং হোংদোকখ্রব্রা,
\q1 লাইশিংসু নত্তবা মখোয় অদু?
\q1 অদুবু ঐগী মীশিংনা মখোয়গী মতিক মঙানগা কান্নদ্রবশিংগা ওন্থোক্নখ্রে~।
\q1
\v 12 হে অতিয়া নোংদোন, মসিদা ঙকচৌ,
\q1 শাথিনা কিদুনা নিকউ,
\q1 য়াম্না মাঙ তাকপা ওইয়ু,” যেহোবানা হায়,
\q1
\v 13 “মরমদি ঐগী মীশিংনা ফত্তবা হীরম অনী তৌখ্রে;
\q1 মখোয়না অহিংবা ঈশিংগী ঈফুৎ ওইবা ঐবু থাদোকখ্রে,
\q1 ঈশিং তুংফমশিং কক্তুনা শেমখি,
\q1 মদু ঈশিং তুংবা ঙমদবা অকায়বা ঈশিং তুংফমশিংনি~।
\b
\q1
\v 14 “ইস্রায়েল অসি মীনাই অমরা?
\q1 মহাক য়ূমদা পোকপা মীনাইরা?
\q1 মহাকপু মুনখিবা করিগীনো?
\q1
\v 15 কাঙদোং ফারবা নোংশাশিংনা মঙোন্দা ঙংখি অমসুং খোংখি;
\q1 অদুগা মখোয়না মহাক্কী লৈবাক ইতাক তাকহনখি;
\q1 মহাক্কী সহরশিং অদু মৈনা চাকখ্রে, মী অমতা তাখিদ্রে~।
\q1
\v 16 \f + \fr 2:16 \fk মেমফিস: \ft হিব্রুদা “নোফ” ইজিপকী সহর অমা~। \f*মেমফিস অমসুং \f + \fr 2:16 \fk তাপানেস্কী: \ft তাপানেস হায়বসি ইজিপকী সহর অমনি~।\f*তাপানেস্কী মীশিংনা
\q1 নহাক্কী লৱাই লুতোন থুগাইরে~।
\q1
\v 17 নহাক্না মসি নশাদা থোকহঞ্জবা নৎত্রা?
\q1 নহাক্কী ঈশ্বর যেহোবাবু নহাক্না থাদোকখি,
\q1 মহাক্না নহাকপু লমজিংবিরিঙৈদা~।
\q1
\v 18 হৌজিক \f + \fr 2:18 \fk শীহোর: \ft “নিল” তুরেন\f*শীহোর তুরেনগী ঈশিং থক্নবা ইজিপকী লম্বীদা চৎলিবা করিগীনো?
\q1 অদুগা ইউফ্রেটিস তুরেনগী ঈশিং থক্নবা আশিরিয়াগী লম্বীদা চৎলিবা করিগীনো?
\q1
\v 19 নশাগী ফত্তবনা নশাবু চৈরাক পীগনি,
\q1 নশাগী নীংহন্নবনা নশাবু ৱারক্কনি~।
\q1 মরম অদুনা খঙউ অমসুং য়েংউ, মদুদি মসি ফত্তবা অমসুং অখাবনি,
\q1 নহাক্না নহাক্কী ঈশ্বর যেহোবাবু থাদোকপা অসি,
\q1 অদুগা নঙোন্দা ঐবু কিবা লৈতে,”
\q1 লান্মী তেঙ্গোলশিংগী ইবুংঙো যেহোবানা হায়~।
\b
\q1
\v 20 “মমাঙঙৈদা ঐনা নহাক্কী পোৎপু থুদেক্লে অমসুং নহাকপু পুল্লম্বা অদু থদৎলে;
\q1 নহাক্না হায়খি, ‘ঐনা লঙজরোই,’
\q1 নহাক্না অৱাংবা চীং খুদিংগী মথক্তা অমসুং অশংবা উপাল খুদিংগী মখাদা নহাক্না হিপথদুনা ওক্তবীগী থবক তৌরে~।
\q1
\v 21 অদুবু ঐনদি নহাকপু অচুম্বমক অচঙবা মরূনা অথোইবা অঙ্গুর পাম্বী ওইনা থাখি,
\q1 নহাক্না করম্না অমুক ওনশিল্লক্তুনা ঐঙোন্দা লম্লক্কী ফজদবা অঙ্গুর পাম্বী ওইরকপনো?
\q1
\v 22 মরমদি নহাক্না নশাবু ঊতিনা চামথোক্লবসু অমসুং সাপোন য়াম্না নোইরবসু,
\q1 নহাক্কী অয়োল অরান অদু ইমাঙদা অদুম লৈ,” ইবুংঙো যেহোবানা হায়~।
\b
\q1
\v 23 “নহাক্না করম্না হায়বা ঙমগনি, ‘ঐ মাংদে,
\q1 ঐ বাল লাইশিংগী মতুং ইন্দুনা চত্তে’?
\q1 তম্পাক্তা নহাক্না চৎখিবা নরমচৎ অদু য়েংউ,
\q1 নহাক্না তৌখিবা অদু খঙউ;
\q1 নহাক্তি থৌরী থদত্তুনা নশাগী লম্বীদা চৎলিবা য়াঙলবা উট অমোম্নি~।
\q1
\v 24 নহাক্তি লমহাঙদা লৈবা হৈনবী,
\q1 পাদোংনীংদুনা নুংশিত্তা শুৎ শুৎ নম্লিবী লমগী লোলা অমোম্নি~।
\q1 মহাক্না পাদোংনবগী মতমদা কনানা মহাকপু থিংবা ঙম্বগে?
\q1 মহাকপু থিবা মখোয় পূম্নমক মশা চোকথহল্লরোই;
\q1 মহাক্কী কুম-থাদা মখোয়না মহাকপু ফংগনি~।
\q1
\v 25 নখোঙ খোঙউপ তোংদবা অমসুং খৌনাউ কংহনবা তৌগনু;
\q1 অদুবু নহাক্না হায়খি, ‘আশা লৈতে~।
\q1 লৈতে, মরমদি ঐনা মীরৈবাক মচাশিংবু নুংশিরে,
\q1 ঐনা মখোয়গী তুং ইন্দুনা চৎকনি~।’
\b
\q1
\v 26 “হূরানবা মী অমবু ফারবদা মহাক্না ঈকাইবগুম্না,
\q1 ইস্রায়েলগী ইমুংনা ঈকাইখি;
\q1 মখোয়, মখোয়গী নিংথৌশিং, মখোয়গী অঙম অথৌশিং, মখোয়গী পুরোহিৎশিং অমসুং মখোয়গী ৱা তাকথোকপা মীশিংনা,
\q1
\v 27 উপাম্বী অমদা হায়, ‘নহাক ঐগী ইপানি,’
\q1 অদুগা নূঙ অমদা হায়, ‘নহাক্না ঐবু পোকপিরে~।’
\q1 মরমদি মখোয়না ঐঙোন্দা মমায় ওনশিন্দদুনা মতুং ওনশিল্লে,
\q1 অদুবু মখোয়গী অৱাবা মতমদা
\q1 মখোয়না হায়গনি, ‘হৌগত্তুনা ঐখোয়বু কনবিয়ু~।’
\q1
\v 28 অদুবু নহাক্না শাখিবা নহাক্কী লাইশিং অদু কদায়দা লৈবগে?
\q1 মখোয় হৌগৎসনু,
\q1 নহাক্কী অৱাবা মতমদা মখোয়না নহাকপু কনবিবা ঙম্লবদি~।
\q1 মরমদি নহাক্কী লাইশিংদি নহাক্কী সহরশিংগুম য়ামই, হে যিহূদা~।
\b
\q1
\v 29 “নখোয়না ঐগা য়েৎনগদৌরিবা করিগীনো?
\q1 নখোয় পূম্নমক ঐগী মায়োক্তা লঙজরে,” যেহোবানা হায়~।
\q1
\v 30 “অরেম্বদা ঐনা নখোয়গী নচাশিংবু ৱারকখি;
\q1 মখোয় ৱারক ৱাতেম্বা লৌদে~।
\q1 নখোয় নশাগী থাঙশাংনা নখোয়গী ৱা তাকথোকপা মীশিংবু হাৎলে,
\q1 মাঙ তাকহল্লিবা নোংশা অমগুম্না~।
\b
\q1
\v 31 “হে মীরোন অসিগী মীশিং, যেহোবাগী ৱা অদু য়েংউ!
\q1 ইস্রায়েলগী মফমদা ঐ অসি লমহাঙলা?
\q1 অমম্বগী লৈবাক্লা?
\q1 ঐগী মীশিংনা হায়রিবা করিগীনো, ‘ঐখোয় মপুশিংনি,
\q1 ঐখোয় নঙোন্দা অমুক হন্না লাক্লরোই’?
\q1
\v 32 লৈশাবী অমনা মশাগী লীকশিং,
\q1 কন্যা অমনা মশাগী ফিজোন কাউথোকপা ঙম্ব্রা?
\q1 অদুবু ঐগী মীশিংনা ঐবু নুমিৎ মশীং নাইদনা কাউথোক্লে~।
\b
\q1
\v 33 “নহাক্না নুংশিবা থিনবা নহাক্কী লম্বী অদু ফজহল্লিবা করিগীনো?
\q1 মরম অদুনা নহাক্না ফত্তবা নুপীশিংবু নহাক্কী লম্বীশিং তম্বিরে~।
\q1
\v 34 নহাক্কী ফিদা মরান লৈজদবা লাইরবশিংগী হিংবগী ঈ তৈবা ফংলে~।
\q1 লোন্না থিবদা ঐনা মদু ফংবা নত্তে,
\q1 অদুবু পূম্নমক অসিগী মথক্তা,
\q1
\v 35 নহাক্না হায়, ‘ঐগী ইরান লৈতে,
\q1 তশেংনমক মহাক্কী অশাউবা ঐঙোন্দগী লৈথোক্কনি~।’
\q1 য়েংউ, ঐনা নহাক্কা য়েৎনগনি,
\q1 মরমদি নহাক্না হায়, ‘ঐ পাপ তৌখিদে~।’
\q1
\v 36 নহাক্না নহাক্কী লম্বী হোংদোক্নবা কোয়চৎ চৎলিবা করিগীনো?
\q1 আশিরিয়ানা নহাকপু ঈকাইবা নংহনখিবগুম,
\q1 ইজিপ্নসু নহাকপু ঈকাইবা নংহনগনি~।
\q1
\v 37 তশেংনমক নহাক্না নকোক্তা নখূৎ হাপ্ত‌ুনা মঙোন্দগী চত্থোক্কনি;
\q1 মরমদি নহাক্না চেৎনা থাজবশিং যেহোবানা য়াবিদ্রে,
\q1 মখোয়গী মপান্না নহাক চাওখৎপা ফংলোই~।
\c 3
\s1 অমাংবা লৈবাক
\q1
\v 1 “মখোয়না হায়, ‘কনাগুম্বা নিপা অমনা মহাক্কী নুপী খাইনরগা,
\q1 নুপী অদুনা মহাকপু থাদোক্লগা
\q1 অতোপ্পা নিপা অমগী নুপী ওইরবদি,
\q1 নিপা অদুনা অমুক হন্না মহাক্কী মফমদা হল্লক্কদ্রা?’
\q1 লৈবাক অদু শাথিনা মাংলোইদ্রা?
\q1 নহাক্না নুংশিনবা ময়ামগা ওক্তবীগী থবক তৌরে;
\q1 অদুবু নহাক ঐঙোন্দা অমুক হল্লকই,” যেহোবানা হায়~।
\b
\q1
\v 2 “অহাঙবা অৱাংবা মফমশিংদা নমিৎ থাঙ্গত্তুনা য়েংখৎলু অমসুং য়েংউ,
\q1 নহাক্না নিপাশিংগা হিপমিন্নখিদবা মফম লৈব্রা?
\q1 নহাক্না মখোয়গীদমক লম্বীশিংদা ফমদুনা ঙাইখি,
\q1 অরাব মচাশিংনা লমহাঙদা তৌবগুম্না;
\q1 অদুগা নহাক্না লৈবাক অদু মাংহল্লে
\q1 নহাক্কী ওক্তবীগী থবকশিংনা অমসুং নহাক্কী ফত্তবা থবকশিংনা~।
\q1
\v 3 মরম অদুনা নোং ৱা ৱা চুবা লেপখ্রে,
\q1 কুমগী অরোইবা নোং চুখিদ্রে~।
\q1 নঙোন্দা ওক্তবীগী মায় পাল্লি;
\q1 নহাক ঈকাইবা খঙদ্রে~।
\q1
\v 4 নহাক্না হৌজিক্তগী ঐঙোন্দা কৌরোইদ্রা?
\q1 ‘ঐগী ইপা, নহাক্তি ঐনা নহা ওইরিঙৈগী লমজিংবিবা মপুনি~।
\q1
\v 5 মহাক্না মতম পূম্নমক্তা শাউদুনা লৈগদ্রা?
\q1 মহাক্না অরোইবা ফাওবা মদু থমগদ্রা?’
\q1 য়েংউ, নহাক্না ৱা হায়রে অমসুং ফত্তবা থবকশিং তৌরে,
\q1 নহাক্না ঙম্বা মখৈ~।”
\s1 পূক্নীং হোংনবা কৌবা
\p
\v 6 নিংথৌ যোশিয়াগী হাকতক্তা, যেহোবানা ঐঙোন্দা মসিসু হায়খি, “নীংহন্নরবী ইস্রায়েলনা তৌখিবা অদু নহাক উরব্রা? মহাক্না অৱাংবা চীং খুদিংদা অমসুং মনা পূঙবা উপাল খুদিংগী মখাদা চত্তুনা মফম অদুদা ওক্তবীগী থবক তৌখি~।
\v 7 মহাক্না পূম্নমক অসি তৌখ্রবা তুংদা, ঐনা হায়খি, ‘নহাক ঐগী নাক্তা হল্লকউ~।’ অদুবু মহাক হল্লকখিদে~। অদুগা মহাক্কী লৌনম চাউবী মনাউ নুপী যিহূদানা মদু উখি~।
\v 8 নীংহন্নরবী ইস্রায়েলনা লান্নবগী থবক তৌখিবা মরম পূম্নমক অদু ঐনা উরে, ঐনা মহাকপু থাদোক্তুনা মঙোন্দা খাইনবগী ৱারোইচে পীখি; অদুম ওইনমক মহাক্কী লৌনম চাউবী মনাউ নুপী যিহূদানা কিখিদে, অদুবু মহাক্নসু চৎখিদুনা ওক্তবীগী থবক তৌখি~।
\v 9 অসুম্না থোকখি, মহাক্কী ওক্তবীগী থবক লায়না লৌবগী মরম্না, মহাক্না লৈবাক অদু মাংহন্দুনা নূঙশিং অমসুং উপালশিংগা মীতূ মীৱা লান্নবগী থবক তৌখি~।
\v 10 অদুম ওইনমক পূম্নমক অসি তৌরবসু মহাক্কী লৌনম চাউবী মনাউ নুপী যিহূদানা মপূক্নীং তিংনা ঐঙোন্দা হল্লকখিদে, অদুবু তৌশিন্নখি,” যেহোবানা হায়~।
\v 11 অদুগা যেহোবানা ঐঙোন্দা হায়খি, “নীংহন্নরবী ইস্রায়েলনা মশাবু লৌনম চাউবী যিহূদাদগী হেন্না ধর্ম্মচেল্লি হায়বা উৎলে~।
\p
\v 12 “চৎলু ৱাশিং অসি অৱাংলোমদা লাউথোক্তুনা হায়য়ু,
\b
\q1 ‘নীংহন্নরবী ইস্রায়েল, নহাক হল্লকউ,’ যেহোবানা হায়;
\q1 ‘ঐনা ঐগী অশাউবা অসি নহাক্কী নথক্তা তাহল্লোই~।
\q1 মরমদি ঐদি থৌজানহৈবনি,’ যেহোবানা হায়,
\q1 ‘ঐনা মতম পূম্নমক্তা শাউদুনা লৈরোই~।
\q1
\v 13 নহাক্কী অয়োল অরান অদুতা য়াজৌ,
\q1 মদুদি নহাক্না নহাক্কী ঈশ্বর যেহোবাগী মায়োক্তা লঙজরে,
\q1 নহাক্না মনা পূঙবা উপাল খুদিংগী মখাদা
\q1 মীরমগী লাইশিংদা পামজবা পোৎশিং চাইথোকখি,
\q1 নখোয়না ঐগী ৱা ইনখিদে,’ যেহোবানা হায়~।
\b
\p
\v 14 “হে নীংহন্নরবা মচাশা, হল্লকউ,” যেহোবানা হায়, “মরমদি ঐনা নখোয়বু লুহোংলবনি~। ঐনা সহর অমদগী মী অমা অমসুং ইমুং অমদগী মী অনী লৌগনি, অদুগা ঐনা নখোয়বু সিয়োন্দা পুগনি~।
\v 15 অদুগা ঐনা নখোয়দা পূক্নীংনা পাম্বা য়াউশেনবশিং পীবিগনি~। মখোয়না নখোয়বু খঙবা অমসুং হৈশিংবা পীজগনি~।
\v 16 নখোয়না লৈবা লৈবাক অদুদা মী মশীং য়ামখৎপা অমসুং হেনগৎপা মতমদা,” যেহোবানা হায়, “মখোয়না অমুক হন্না হায়ররোই, ‘যেহোবাগী ৱালেপ্নবগী উপু~।’ মদু মপূক্নীংদা লাক্লরোই, মখোয়না মদু অমুক নীংশিংলরোই~। মখোয়না মদু ফংলরোই অমসুং মদু অমুক হন্না শাররোই~।
\v 17 মতম অদুদা মখোয়না যেরূশালেম্বু ‘যেহোবাগী ফম্বান’ কৌগনি অমসুং জাতি পূম্নমক মদুদা, যেহোবাগী মিংদা, যেরূশালেমদা খোমজিনগনি~। মখোয়না মখোয়গী ফত্তবা পূক্নীংগী নুঙ্গন্নবগী মতুং ইন্না অমুক হন্না চৎলরোই~।
\v 18 মতম অদুদা যিহূদাগী ইমুংনা ইস্রায়েলগী ইমুংগা চৎকনি, অদুগা মখোয়না পূন্না অৱাংগী লৈবাক্তগী থোক্লক্তুনা ঐনা নখোয়গী নপা নপুশিংদা ফংফম থোকপা ওইনা পীবিরবা লৈবাক অদুদা লাক্কনি~।
\p
\v 19 “অদুবু ঐনা হায়খি,
\b
\q1 ‘ঐনা মচাশিংগী মরক্তা নহাকপু করম্না থমগনি,
\q1 জাতি ময়ামগী ফজরবা ফংফম থোকপা,
\q1 নিংথিজরবা লৈবাক অদু নঙোন্দা করম্না পীগনি?’
\b
\q1 অদুগা ঐনা হায়খি,
\b
\q1 ‘নহাক্না ঐবু কৌগনি, “ঐগী ইপা,”
\q1 অদুগা ঐঙোন্দগী লৈথোক্লরোই~।’
\q1
\v 20 নুপী অমনা লৌনম তৌরগা মহাক্না নুংশিজববু থাদোক্তুনা চৎপগুম,
\q1 তশেংনমক নখোয়না ঐঙোন্দা লৌনম তৌরে,
\q1 হে ইস্রায়েলগী ইমুং,” যেহোবানা হায়~।
\b
\q1
\v 21 খোঞ্জেন অমা অহাঙবা অৱাংবা মফমশিংদা তাই,
\q1 ইস্রায়েল মচাশিংনা কপ্পা অমসুং নোঞ্জবা~।
\q1 মরমদি মখোয়না মখোয়গী লম্বী শেরান্নহল্লে;
\q1 মখোয়গী ঈশ্বর যেহোবাবু মখোয়না কাউথোক্লে~।
\b
\q1
\v 22 “হে নীংহন্নরবা মচাশা, হল্লকউ,
\q1 ঐনা নখোয়গী নীংহন্নবা অদু ফহনগনি~।”
\b
\q1 “য়েংবিয়ু, ঐখোয়না নহাক্কী নফমদা লাকচরি,
\q1 মরমদি নহাক্তি ঐখোয়গী ঈশ্বর যেহোবানি~।
\q1
\v 23 অচুম্বমক, চীংশিংদগী অমসুং চীংজাউ ময়ামদগী
\q1 কনবিনবগী আশা তৌজরুবা অরেম্বনি~।
\q1 অচুম্বমক, ঐখোয়গী ঈশ্বর যেহোবাদি ইস্রায়েলগী অরান খুবম্নি~।
\q1
\v 24 ঈকাইবনা মাঙহল্লে
\q1 ঐখোয়না নহা ওইরিঙৈদগী ঐখোয়গী ইপা ইপুশিংগী নোমজমন,
\q1 মখোয়গী হামেং য়াউ শঙ্গুশিং অমসুং শন শল্লুপশিং,
\q1 মখোয়গী মচা নিপাশিং অমসুং মচা নুপীশিং~।
\b
\q1
\v 25 ঐখোয়না ঐখোয়গী ঈকাইবদা হিপ্লি,
\q1 ঐখোয়গী ঈকাই খুম্নদবনা ঐখোয়বু কূপশিল্লি~।
\q1 মরমদি ঐখোয়না ঐখোয়গী ঈশ্বর যেহোবাগী মায়োক্তা পাপ তৌরে,
\q1 ঐখোয় অমসুং ঐখোয়গী ইপা ইপুশিংনা,
\q1 ঐখোয়না নহা ওইরিঙৈদগী হৌনা ঙসি ফাওবদা পাপ তৌরে,
\q1 ঐখোয়গী ঈশ্বর যেহোবাগী খোঞ্জেন ইন্দ্রে~।”
\c 4
\s1 লান্দারক্কদবা খঙহনবা
\q1
\v 1 “হে ইস্রায়েল, নহাক্না হল্লক্নীংলবদি,” যেহোবানা হায়,
\q1 “ঐগী ইফমদা হল্লকউ;
\q1 অদুগা নহাক্না নহাক্কী হঙ্গোইবা পোৎশিং অদু ঐগী মাঙদগী লৌথোক্লবদি,
\q1 নহাকপু লেঙহল্লোই~।
\q1
\v 2 অদুগা নহাক্না ৱাশক্লবদি, ‘যেহোবাদি হিংলি,’
\q1 অচুম্বদা, ৱায়েন চুম্বদা অমসুং ধর্ম্মচেনবদা;
\q1 জাতিশিংনা মঙোন্দা মখোয় মশাবু বোর পীজগনি,
\q1 মখোয়না মঙোন্দা চাউথোকচগনি~।”
\b
\p
\v 3 যেহোবানা যিহূদা অমসুং যেরূশালেমগী মীশিংদা অসুম্না হায়,
\b
\q1 “নখোয়গী লৌশিৎ খোইদোকউ,
\q1 তিংখং পাম্বীশিংগী মরক্তা মরূ হুনগনু~।
\q1
\v 4 যেহোবাদা নখোয় নশামক ঊন ককউ,
\q1 নখোয়গী থম্মোইগী ঊন লৌথোকউ,
\q1 যিহূদাগী মী অমসুং যেরূশালেমদা লৈবশা,
\q1 নৎত্রবদি ঐগী অশাউবা মৈগুম হৌরক্কনি,
\q1 মদুনা চাকপদা কনা অমতনা মুথৎপা ঙম্লোই,
\q1 নখোয়গী ফত্তবা থবকশিংগী মরম্না~।”
\b
\p
\v 5 যিহূদাদা লাউথোকউ অমসুং যেরূশালেমদা ফোংদোকউ অমসুং হায়য়ু,
\q1 “লৈবাক অদুদা পেরে খোংউ;
\q1 লাউদুনা হায়য়ু, ‘খোমজিল্লু,’
\q1 অদুগা হায়য়ু, ‘নখোয় পূনশিল্লু,
\q1 ঐখোয় চেকপন্না কোয়শিনবা সহরশিংদা চৎসি~।’
\q1
\v 6 সিয়োনলোমদা ফীরান য়ুংখৎলু~।
\q1 চঙজফম থিয়ু! লেপ্ত‌ুনা লৈগনু!
\q1 মরমদি ঐনা অৱাংলোমদগী অমাঙ অতা অমসুং মাঙ তাকপা পুরক্কনি~।”
\b
\q1
\v 7 নোংশা অমনা মহাক্কী মোংশোংদগী থোক্লকই,
\q1 জাতিশিংবু মাঙ তাকহনবা অদু লম্বীদা লাকই,
\q1 মহাক্না নহাক্কী লৈবাক মাঙ তাকহন্নবা মহাক্কী লৈফমদগী থোক্লক্লে,
\q1 অদুগা নহাক্কী সহরশিং অদু ইতাক তাক্লে,
\q1 মী অমতা তাদ্রে~।
\q1
\v 8 মসিগীদমক নখোয়গী নখ্বাঙদা বোরা ফি লাকশিল্লু,
\q1 তেংথাউ অমসুং লাউখোংউ~।
\q1 মরমদি যেহোবাগী মৈ হৌনা শাউবা ঐখোয়দগী লৈথোক্ত্রি~।
\b
\q1
\v 9 “নুমিৎ অদুদা মসি থোক্কনি,” যেহোবানা হায়,
\q1 “নিংথৌ অমসুং অঙম অথৌশিংগী থম্মোই কায়গনি,
\q1 অদুগা পুরোহিৎশিং থুক্কৎকনি,
\q1 ৱা তাকথোকপা মীশিংনা ঙক্কনি~।”
\b
\q1
\v 10 অদুদগী ঐনা হায়খি, “অৱাবনিদা, ইবুংঙো যেহোবা!
\q1 তশেংনমক, নহাক্না মীশিং অসিবু অমসুং যেরূশালেম্বু শাথিনা মীনমদুনা হায়রকই,
\q1 ‘নখোয় ঈঙথবা ফংগনি~।’
\q1 অদুম ওইনমক থাঙশাংনা থম্মোই য়ৌনা থিল্লে~।”
\b
\q1
\v 11 মতম অদুদা ৱা অসি হায়গনি
\q1 মীশিং অসিদা অমসুং যেরূশালেমদা,
\q1 “লমহাঙদা লৈবা অহাঙবা অৱাংবা মফমশিংদগী অশাবা নুংশিৎ
\q1 ঐগী মীশিংগী মচা নুপীরোমদা শিৎলকই,
\q1 মদু হুমদোক্নবসু নত্তে, শেংদোক্নবসু নত্তে~।
\q1
\v 12 মফমশিং অদুদগী ঐগী অকনবা নুংশিৎ লাক্কনি;
\q1 হৌজিকসু ঐনা মখোয়দা ৱায়েন পীগনি~।”
\b
\q1
\v 13 “য়েংউ, মহাক্না লৈচিনগুম কাখৎলক্কনি,
\q1 মহাক্কী শগোল গাড়ীশিং নোংলৈ নুংশিৎকুম ওইগনি~।
\q1 মহাক্কী শগোলশিংদি ঈগলশিংদগী হেন্না য়াঙই,
\q1 ঐখোয়দা অৱাবনিদা! মরমদি ঐখোয় তুম্না মাঙলে~।”
\b
\q1
\v 14 হে যেরূশালেম, নহাক্কী থম্মোইদগী ফত্তবা শেংদোকউ,
\q1 নহাক কনবিবা ফংগনি~।
\q1 কয়া কুইনা নহাক্কী ফত্তবা ৱাখল নহাক্কী নুংদা খন্দুনা লৈখিগদগে?
\q1
\v 15 অচুম্বমক দান্দগী খোঞ্জেন অমা লাউরকই,
\q1 ইফ্রায়িম চীংদগী অৱাবা ফোংদোক্লি~।
\q1
\v 16 “জাতিশিংদা খঙহল্লু,
\q1 য়েংউ, যেরূশালেমগী মায়োক্তা ফোংদোকউ,
\q1 অথাপ্পা লৈবাক্তগী লাঙ্গোয় চনবশিং লাকই,
\q1 অদুগা যিহূদা সহরশিংগী মায়োক্তা মখোয়গী খোল্লাউ লাউরি~।
\q1
\v 17 মখোয়না লৌবুক ঙাকপা মীশিংগুম্না মহাক্কী অকোয়বদা কোয়শিল্লি,
\q1 মরমদি মহাক্না ঐগী মায়োক্তা হৌখি,” যেহোবানা হায়~।
\q1
\v 18 “নহাক্কী নরমচৎ অমসুং নহাক্কী থবক্না পূম্নমক অসি নঙোন্দা থোক্লিবনি~।
\q1 মসি নহাক্কী ফত্তবনি,
\q1 মদু কয়াদা খাবনো,
\q1 মরমদি মদুনা নহাক্কী থম্মোই য়ৌরে~।”
\b
\q1
\v 19 ঐ থৱায় ৱারে, ঐ থৱায় ৱারে!
\q1 থম্মোইনুংদা ঐ নারে!
\q1 ঐগী নুংদা থম্মোই ঈরাং লাঙলে;
\q1 ঐ তূমিন্না লৈবা ঙমদ্রে,
\q1 মরমদি হে ঐগী থৱায়, নহাক্না তারে,
\q1 পেরেগী মখোন অমসুং লানগী খোল্লাউ~।
\q1
\v 20 তুম্না মাঙবগী মথক্তা তুম্না মাঙবা লাউথোক্লে,
\q1 মরমদি লৈবাক অপূম্বা তুম্না মাঙলে~।
\q1 ইখঙ খঙহৌদনা ঐগী ফিয়ূমশিং,
\q1 মিৎকুপ্তা ঐগী ফিখনশিং মাঙ তাক্লে~।
\q1
\v 21 কয়া কুইনা ঐনা ফীরান উগনি,
\q1 পেরেগী মখোন তাগনি?
\b
\q1
\v 22 “মরমদি ঐগী মীশিং অসি অপঙবনি,
\q1 মখোয়না ঐবু খঙদে,
\q1 মখোয় অপঙবা মচাশিংনি,
\q1 মখোয়দা ৱাখল তাবা লৈতে~।
\q1 মখোয় ফত্তবা তৌবদা শিংই,
\q1 অদুবু অফবা তৌনবা মখোয় খঙবা লৈতে~।”
\b
\q1
\v 23 ঐনা মালেমদা য়েংখি অমসুং য়েংউ, মদু মওং নাইরমদে অমসুং ইহাঙ হাঙলম্মী;
\q1 অদুগা অতিয়া নোংদোন, মখোয়গী মঙান লৈরমদে~।
\q1
\v 24 ঐনা চীংজাউশিংদা য়েংখি, য়েংউ, মখোয় থক থক নিকখি,
\q1 চীং পূম্নমক নোমখি~।
\q1
\v 25 ঐনা য়েংখি, য়েংউ, মদুদা মী অমতা লৈরমদে,
\q1 অতিয়া নোংদোনগী উচেক ৱায়া পূম্নমক পাইথোকখি~।
\q1
\v 26 ঐনা য়েংখি, য়েংউ, লৈহাউ চেনবা মফম অদু লমহাঙ ওইখি,
\q1 মদুগী সহর পূম্নমক কিন্থখি যেহোবাগী মাঙদা,
\q1 মহাক্কী মৈ হৌনা শাউবদা~।
\b
\q1
\v 27 মরমদি যেহোবানা অসুম্না হায়খি,
\b
\q1 “লৈবাক অপূম্বা মাঙ তাক্লগনি;
\q1 অদুম ওইনমক ঐনা পূম্মাঙ মাঙহনবদি তৌরোই~।
\q1
\v 28 মসিগীদমক মালেম্না তেংথা নাওইগনি,
\q1 মথক্তা লৈবা অতিয়া নোংদোন মমশিনগনি,
\q1 মরমদি ঐনা মদু হায়খ্রে~।
\q1 ঐনা মদু লেপখ্রে অমসুং পূক্নীং হোংলরোই,
\q1 অদুগা ঐনা মদুদগীসু লৈথোক্লরোই~।
\q1
\v 29 শগোল লান্মীশিং অমসুং তেন পায়বশিংগী মখোন তাবদা সহর অপূম্বদা লৈবা মীশিং চেনগনি~।
\q1 মখোয়না মোংশোং মরক্তা চঙগনি অমসুং নূঙজাউশিংদা কাখৎকনি~।
\q1 মখোয়না সহর খুদিং থাদোক্লমগনি,
\q1 সহরশিং অদুদা মী অমতা লৈররোই~।
\b
\q1
\v 30 “নহাকপু মুন্দুনা লৌবদা নহাক্না করি তৌগনি?
\q1 নহাক্না ঙাংশং ঙাঙবা ফি শেৎলবসু,
\q1 নহাক্না সনাগী লীক্লাং পরেংশিং শিরবসু,
\q1 নহাক্না নমিত্তা য়েক খোত্তুনা ফজহল্লবসু,
\q1 নহাক্না নশাবু অরেম্বদা ফজহনবনি;
\q1 নহাক্কী নুংশিবশিংনা নহাকপু য়াবিরোই;
\q1 মখোয়না নহাক্কী থৱায় লৌনবা থিগনি~।
\b
\q1
\v 31 “মরমদি ঐনা নাউয়েক্নরিবী নুপী অমগী খোঞ্জেনগুম তারে,
\q1 মচা অহানবা পোকপী নুপী অমগী ৱাবগী খোঞ্জেনগুম্না,
\q1 সিয়োন নিঙোনগী খোঞ্জেন্না মশাগী মরমদা লাউখোংলি;
\q1 মহাক্না মখূৎ তিংথোক্তুনা হায়,
\q1 ‘হৌজিক ঐঙোন্দা অৱাবনিদা, মরমদি ঐগী থৱায় তুকথরে,
\q1 মীহাৎপশিংগী মরম্না!’
\c 5
\s1 ঈশ্বরগী অচুম্বা ৱায়েন
\q1
\v 1 “যেরূশালেমগী লমজাওশিংদা হঙ্গৎ হন্দা চেল্লু;
\q1 য়েংউ অমসুং খঙউ;
\q1 অদুগা মদুগী অপাকপা মফমশিংদা থিয়ু,
\q1 করিগুম্বা নিপা অমা ফংবা ঙম্লবদি,
\q1 চুম্না ৱায়েনবা, অচুম্বা থিবা,
\q1 ঐনা সহর অসিবু ঙাকপিগনি~।
\q1
\v 2 মখোয়না হায়রবসু, ‘যেহোবা হিংলি,’
\q1 অচুম্বমক মখোয়না লান্না ৱাশকপনি~।”
\b
\q1
\v 3 হে যেহোবা, নহাক্কী মিৎয়েং অচুম্বগী মথক্তা লৈবা নৎত্রা?
\q1 নহাক্না মখোয়বু য়ৈথরে,
\q1 অদুবু মখোয়না পূক্নীং ৱাদ্রে;
\q1 নহাক্না মখোয়বু তুমহল্লে,
\q1 অদুবু মখোয়না চুমথোকপা লৌদ্রে~।
\q1 মখোয়না নূঙদগী হেন্না মখোয়গী মমায় কনহল্লে;
\q1 মখোয় হল্লকউ হায়বা য়াদ্রে~।
\b
\q1
\v 4 মরম অদুনা ঐনা হায়খি, “অচুম্বমক মখোয় অসি লাইরবনি~।
\q1 মখোয় অপঙবনি;
\q1 মরমদি মখোয়না যেহোবাগী লম্বী খঙদে,
\q1 মখোয়গী ঈশ্বরগী ৱায়েন~।
\q1
\v 5 ঐনা অচৌ অশাংশিংগী মফমদা চৎলগা মখোয়দা হায়গনি,
\q1 অদুনা মখোয়না যেহোবাগী লম্বী খঙলে,
\q1 মখোয়গী ঈশ্বরগী ৱায়েন~।”
\b
\q1 অদুবু মখোয়নসু পোৎপু থুদেক্লে,
\q1 লীপুনশিং থদৎলে~।
\q1
\v 6 মরম অদুনা উমংদগী নোংশা অমনা মখোয়বু হাৎকনি,
\q1 লম্লক্কী কৈশাল অমনা মখোয়বু মাঙহনগনি;
\q1 কবোকৈনা মখোয়গী সহরশিং শঙদুনা লৈগনি~।
\q1 সহরশিং অদুদগী থোক্লকপা খুদিং মচেৎ মচেৎ তানা শেগায়গনি,
\q1 মরমদি মখোয়গী লঙজবা য়াম্মী;
\q1 মখোয়গী নীংহন্নবা হেনগৎলি~।
\b
\q1
\v 7 “মসিগীদমক ঐনা নহাকপু করম্না ঙাকপিগনি?
\q1 নহাক্কী নচাশিংনা ঐবু থাদোক্লে,
\q1 ঈশ্বর নত্তবা মখোয়গী মমিং পন্দুনা ৱাশক্লে~।
\q1 ঐনা মখোয়বু মপূক থন্না পীজবদা,
\q1 মখোয়না মীতূ মীৱা লান্নবগী থবক তৌখি,
\q1 মখোয়না কাঙবু কাঙবু চত্তুনা ওক্তবীশিংগী য়ূমশিংদা পূনশিনখি~।
\q1
\v 8 মখোয়দি মপূক থন্না পীজরবা পাদোংনীংবা শগোল লাবশিংগুম্বনি;
\q1 মখোয়না মাগী মাগী য়ূম্লোন্নবগী নুপীশিংদা খোংই~।
\b
\q1
\v 9 মসিগীদমক ঐনা মখোয়বু চৈরাক পীরোইদ্রা?” যেহোবানা হায়~।
\q1 “ঐগী থৱায়না অসিগুম্বা জাতি অসিগী মথক্তা লমন খুম্লোইদ্রা?
\b
\q1
\v 10 “মহাক্কী অঙ্গুর পাম্বী পরেংশিংদা কাখত্তুনা মখোয়বু মাঙহল্লু,
\q1 অদুবু পূম্মাঙদি মাঙহনগনু~।
\q1 মহাক্কী মশাশিং অদু লৌথোকউ,
\q1 মরমদি মখোয় যেহোবাগী নত্তে~।
\q1
\v 11 মরমদি ইস্রায়েলগী ইমুং অমসুং যিহূদাগী ইমুংনা
\q1 ঐঙোন্দা শাথিনা লৌনম তৌরে,” যেহোবানা হায়~।
\b
\q1
\v 12 মখোয়না যেহোবাবু য়াদদুনা হায়খি, “মহাক নত্তে,
\q1 ঐখোয়গী ইথক্তা ফত্তবা থোক্লোই~।
\q1 ঐখোয়না থাঙশাং নৎত্রগা চাক্তাঙবা উরোই~।
\q1
\v 13 ৱা তাকথোকপা মীশিং নুংশিৎ ওইগনি,
\q1 মখোয়দা ৱা অদু লৈরোই~।
\q1 মখোয়গী মফমদা অসুম্না তৌগনি~।”
\b
\p
\v 14 মরম অদুনা লান্মী তেঙ্গোলশিংগী ঈশ্বর যেহোবানা হায়,
\q1 “নখোয়না ৱা অসি হায়বা মরম্না,
\q1 য়েংউ, ঐনা নহাক্কী নচীন্দা ঐগী ৱা মৈ ওইহনগনি,
\q1 অদুগা ঐনা মীশিং অসিবু শীংগুম্না ওইহনগনি,
\q1 অদুগা মদুনা মখোয়বু চাকথোক্কনি~।
\q1
\v 15 য়েংউ, ঐনা নখোয়গী নথক্তা অথাপ্পদগী জাতি অমা পুরক্কনি,
\q1 হে ইস্রায়েলগী ইমুং,” যেহোবানা হায়~।
\q1 “মসি অকনবা জাতিনি,
\q1 মমাঙঙৈদগী লৈরক্লবা জাতিনি~।
\q1 নহাক্না জাতি অদুগী লোন খঙদে,
\q1 মখোয়না হায়বা ৱাখল তারোই~।
\q1
\v 16 মখোয়গী তেন্দোংদি হাংদোক্তুনা লৈবা মোংফমগুম্বনি;
\q1 মখোয় পূম্নমক অকনবা মীশিংনি~।
\q1
\v 17 নহাক্কী মহৈ মরোং অমসুং নহাক্কী তল অদু মখোয়না চাথোক্কনি,
\q1 নহাক্কী নচা নিপা অমসুং নচা নুপীশিংনা চাগদবা~।
\q1 মখোয়না নহাক্কী হামেং য়াউ শঙ্গুশিং অমসুং শন শল্লুপশিং চাথোক্কনি;
\q1 মখোয়না নহাক্কী অঙ্গুর পাম্বীশিং অমসুং হৈয়িৎ পাম্বীশিং চাথোক্কনি;
\q1 নহাক্কী চেকপন্না কোয়শিনবা সহরশিং,
\q1 নহাক্না চেৎনা থাজখিবা, থাঙশাংনা মাঙহনগনি~।
\p
\v 18 “অদুম ওইনমক নুমিৎশিং অদুদা,” যেহোবানা হায়, “ঐনা নখোয়বু পূম্মাঙদি মাঙহল্লোই~।
\v 19 অদুগা নখোয়না ‘ঐখোয়গী ঈশ্বর যেহোবানা ঐখোয়দা অসিগুম্বা থবক পূম্নমক অসি তৌরিবা করিগীনো?’ হায়বদা নহাক্না মখোয়দা খুমগদবনি, ‘নখোয়না ঐবু থাদোকপা অমসুং নখোয়গী লৈবাক্তা মীরমগী লাইশিংবু থৌগল তৌবগুম্না, নখোয়গী নত্তবা লৈবাক অমদা নখোয়না মীরৈবাক মচাশিংবু থৌগল তৌগনি~।’
\b
\q1
\v 20 “যাকোবকী ইমুংদা মসি লাউথোকউ,
\q1 যিহূদাগী ইমুংদা মসি ফোংদোক্তুনা হায়য়ু,
\q1
\v 21 ‘মসি তাও, হে অপঙবা,
\q1 অদুগা ৱাখল লৈতবা মীশা,
\q1 নখোয়গী মিৎ পাল্লি, উদে, নখোয়গী না পাল্লি, তাদে~।
\q1
\v 22 নখোয় ঐবু কিদব্রা?’ যেহোবানা হায়~।
\q1 ‘নখোয় ঐগী ইমাঙদা থক থক নিক্লোইদ্রা?
\q1 ঐনা লৈঙোই সমুদ্রগী ঙমখৈ ওইনা মতম পূম্নমক্তা পথাপ ওইনা থম্লে,
\q1 সমুদ্রনা মদু লান্থোকপা ঙমদে,
\q1 অদুগা ঈথক ঈপোম্না ফূরবসু মদু নমথবা ঙমদে;
\q1 মখোয়না ঈরাউখোন থোকহল্লবসু মদু ৱাংমা লানবা ঙমদে~।
\q1
\v 23 অদুবু মীশিং অসিগী মঙক কনবা অমসুং লমহেনবা পূক্নীং লৈ;
\q1 মখোয়না মায়োক্তা হৌদুনা লৈথোক্তুনা চৎখ্রে~।
\q1
\v 24 মখোয়না মপূক্নীংদসু হায়দে,
\q1 “ঐখোয়না ঐখোয়গী ঈশ্বর যেহোবাবু কিসি,
\q1 মহাক্না মতম চানা চানা অঙনবা নোং অমসুং অকোনবা নোং চুহনবি~।
\q1 মহাক্না ঐখোয়গীদমক মহৈ মরোং লোক্নবগী অকক্নবা চয়োলশিং থম্বি~।”
\q1
\v 25 নখোয়গী অয়োল অরান্না পূম্নমক অসি থিংদুনা থমখ্রে,
\q1 নখোয়গী নপাপ্না অফবা পূম্নমক নখোয়দা ফংহন্দ্রে~।
\b
\q1
\v 26 ‘মরমদি ঐগী মীশিংগী মরক্তা ঈশ্বর নীংদবা মীশিং ফংই;
\q1 হাইগৎলাং থাকপা মী অমগুম্না মখোয়না লুমদুনা লৈ;
\q1 মখোয়না লাং থাকই:
\q1 মখোয়না মী ফায়~।
\q1
\v 27 উচেক ৱায়ানা থনবা পোনগুম,
\q1 মখোয়গী য়ূমশিং অদু নমথাক্না থল্লি~।
\q1 মরম অদুনা মখোয় চাউখৎলক্লে অমসুং ইনাক খুল্লক্লে~।
\q1
\v 28 মখোয় য়াম্না নোয়রে, মখোয় তনান তনাল্লে;
\q1 হোয়, মখোয়না ঙমখৈ লৈতনা ফত্তবা থবক তৌরে;
\q1 মখোয়না ৱাথোক অদু ৱায়েন্দে,
\q1 মপা লৈত্রবশিংগী ৱাথোক;
\q1 অদুম ওইনমক মখোয় চাউখৎলি,
\q1 অদুগা মখোয়না অনংবশিংগী হক চুম্না ৱায়েনবিদে~।
\q1
\v 29 ঐনা হীরমশিং অসিগীদমক মখোয়বু চৈরাক পীরোইদ্রা?’ যেহোবানা হায়~।
\q1 ‘ঐগী থৱায়না অসিগুম্বা জাতিবু লমন খুম্লোইদ্রা?’
\b
\q1
\v 30 “য়াম্না অঙকপা অমসুং অকিবা থবক
\q1 লৈবাক অদুদা থোক্লে:
\q1
\v 31 ৱা তাকথোকপা মীশিংনা শেরান্ননা ৱা তাকথোকই,
\q1 পুরোহিৎশিংনা মশাগী পাঙ্গন্না পাল্লি;
\q1 অদুগা ঐগী মীশিংনসু অসিগুম্বা মওং অসি পামই~।
\q1 অদুবু পূম্নমক অসিগী অরোইবদা নখোয়না করি তৌগনি?
\c 6
\s1 অৱাংলোমদগী মাঙ তাকহনবা
\q1
\v 1 “হে বেনজামিন মচাশিং,
\q1 যেরূশালেমদগী চেন্থোক্নবা নখোয় নশেন পূনশিল্লু!
\q1 তেকোয়াদা পেরে খোংউ,
\q1 বেৎ-হক্কেরেমদা মৈগী খূদম চুখৎলু;
\q1 মরমদি অৱাংলোমদগী ফত্তবা লাকই,
\q1 শাথিনা তুম্না মাঙবা~।
\q1
\v 2 মশক মতৌ ফজবী অমসুং শকহেনবী নুপী সিয়োনগী নিঙোনবু ঐনা মাঙহনগনি~।
\q1
\v 3 য়াউশেনবশিংনা মখোয়গী য়াউ শঙ্গুশিংগা মহাক্কী মফমদা লাক্কনি~।
\q1 মখোয়না মহাক্কী অকোয়বদা মখোয়গী ফিয়ূমশিং খনগনি~।
\q1 মখোয় খুদিংনা মাগী মাগী মফমদা চাজগনি~।”
\b
\q1
\v 4 “মহাক্কী মায়োক্তা লান শোক্ননবা থৌরাঙ তৌ;
\q1 হৌগৎলু, ঐখোয়না নুমিৎ য়ুংবদা চৎসি~।
\q1 ঐখোয়দা অৱাবনিদা! মরমদি নুংথিল হৌখ্রে,
\q1 নুমিদাংৱাইরমগী মমি শাংদোক্লক্লে~।
\q1
\v 5 হৌগৎলু, ঐখোয় অহিংদা চৎসি,
\q1 অদুগা মহাক্কী কোনুংশিং থুগাইসি~।”
\b
\p
\v 6 মরমদি লান্মী তেঙ্গোলশিংগী যেহোবানা অসুম্না হায়,
\q1 “উপালশিং য়াল্লু,
\q1 অদুগা যেরূশালেমগী মায়োক্তা লৈপূং শেম্মু~।
\q1 মসি চৈরাক পীগদবা সহরনি~।
\q1 মহাক্কী মনুংদা ওৎনৈবনা থল্লে~।
\q1
\v 7 ঈফুৎনা ঈশিং কাপথোকপগুম্না,
\q1 মহাক্না মশাগী ফত্তবা কাপথোরকই~।
\q1 মহাক্কী মনুংদা হিংসা অমসুং মাঙ তাকপগী ৱা তাই~।
\q1 ঐগী মাঙদা \f + \fr 6:7 \fk পূক্নীং ৱাবা: \ft হিব্রুদা “নাবা~।”\f*পূক্নীং ৱাবা অমসুং শোক-পনবশিং তত্তনা লৈ~।
\q1
\v 8 হে যেরূশালেম, ৱারকপা লৌ,
\q1 নৎত্রবদি ঐগী থৱায় নঙোন্দগী চত্থোক্কনি;
\q1 ঐনা নহাকপু মাঙ তাকহন্দুনা মী তাদবা লৈবাক ওইহনগনি~।”
\b
\q1
\v 9 লান্মী তেঙ্গোলশিংগী যেহোবানা অসুম্না হায়,
\q1 “অঙ্গুর পাম্বী অমগুম্না মখোয়না ইস্রায়েলগী লৈহৌবশিংবু শিৎ নান্না খুনগৎকনি;
\q1 অঙ্গুর হেকপা মী অমগুম্না নহাক্কী নখূৎ অদু মশাশিংদা অমুক থিংজিল্লু~।”
\b
\q1
\v 10 কনাদা ঐনা হায়গনি অমসুং চেকশিন-ৱা পীগনি,
\q1 মখোয়না তানবা?
\q1 য়েংউ, মখোয়গী মনা ঊন কক্তে,
\q1 মখোয় তাবা ঙমদে~।
\q1 য়েংউ, যেহোবাগী ৱা অসি মখোয়গী মফমদা নোক্নফম্নি;
\q1 মখোয়না মদুদা নুঙাইবা লৈতে~।
\q1
\v 11 মরম অদুনা ঐ যেহোবাগী মৈ হৌনা শাউবনা থল্লে~।
\q1 ঐ মদু খাঙদুনা লৈবা ৱারে~।
\q1 “ঐনা অচৌবা লম্বীদা লৈবা অঙাংশিংগী মথক্তা,
\q1 পূন্না তিন্নবা নহারোনশিংগী মথক্তা মদু হৈথগনি;
\q1 মরমদি মপুরোইবগা নুপীগা লৌখৎখিগনি,
\q1 চহী য়াম্লবা হনুরবা মীসু~।
\q1
\v 12 অদুদগী মখোয়গী য়ূমশিং অতোপ্পগী ওইখ্রগনি,
\q1 লৌবুকশিং অমসুং নুপীশিং পূম্নমক;
\q1 মরমদি ঐনা ঐগী খূৎ তিংথোক্কনি,
\q1 লৈবাক অদুদা লৈবশিংগী মথক্তা” যেহোবানা হায়~।
\q1
\v 13 “মখোয়গী খ্বাইদগী অপিকপদগীনা মখোয়গী খ্বাইদগী অচৌবা ফাওবা,
\q1 মখোয় খুদিংমক করাম চাউই;
\q1 ৱা তাকথোকপা মীদগী পুরোহিৎ ফাওবা,
\q1 মখোয় খুদিংমক নমথাক তৌই~।
\q1
\v 14 মখোয়না ঐগী মীশিংগী অশোকপা খরা ফহল্লি,
\q1 ঈঙথবা লৈতবা মতমদা হায়,
\q1 ‘ঈঙথবা, ঈঙথবা!’
\q1
\v 15 মখোয়না তুক্কচবা থবক তৌবদা মখোয় ঈকাইখিব্রা?
\q1 নত্তে! মখোয় করি অমতা ঈকাইখিদে;
\q1 মখোয় মমায় ফাওবা ঙাঙখিদে~।
\q1 মরম অদুনা মখোয় তুরিবশিংগী মরক্তা তুরগনি;
\q1 ঐনা মখোয়বু চৈরাক পীবদা,
\q1 মখোয় লংথগনি,” যেহোবানা হায়~।
\b
\q1
\v 16 যেহোবানা অসুম্না হায়,
\b
\q1 “লম্বীশিংদা লেপ্পু অমসুং য়েংউ,
\q1 মমাঙঙৈগী খোঙ লম্বীশিং অদু হংউ,
\q1 অফবা লম্বী লৈবা অদুদা চৎলু~।
\q1 অদুগা নখোয়না নখোয়গী থৱায়গীদমক ঈঙথবা ফংগনি~।
\q1 অদুবু মখোয়না হায়খি, ‘ঐখোয় মদুদা চৎলোই~।’
\q1
\v 17 ঐনা নখোয়গী নথক্তা সন্ত্রিশিং থমদুনা হায়, ‘পেরেগী মখোন তাও!’
\q1 অদুবু মখোয়না হায়খি, ‘ঐখোয়না তারোই~।’
\q1
\v 18 মরম অদুনা হে জাতিশিং, তাও,
\q1 হে তিল্লিবা মীয়াম, মখোয়গী মরক্তা করি লৈ খঙউ~।
\q1
\v 19 হে মালেম, তাও!
\q1 য়েংউ, ঐনা মীশিং অসিগী মথক্তা অৱাবা পুরক্কনি,
\q1 মদু মখোয়গী ৱাখলগী মহৈনি,
\q1 মরমদি ঐগী ৱাশিং মখোয়না তাদে
\q1 ঐগী ৱায়েন য়াথং মখোয়না লৌদে~।
\q1
\v 20 করি মরমগীদমক ঐঙোন্দা শেবাদগী গোন্ধরস লাক্লিবনো,
\q1 অথাপ্পা লৈবাক্তগী মনম নুংশিবা পাম্বী?
\q1 নখোয়গী মৈ থাদোকপগী কৎনপোৎশিং অদু লৌশিনবা য়াদ্রে,
\q1 নখোয়গী ঈরাৎপোৎশিং অদু ঐঙোন্দা থুমদ্রে~।”
\b
\q1
\v 21 মরম অদুনা যেহোবানা অসুম্না হায়,
\b
\q1 “য়েংউ, ঐনা মীশিং অসিগী খুদি থীফমশিং থমগনি,
\q1 অদুগা মপাশিং অমসুং মচা নিপাশিং পূন্না মদুদা তুগনি~।
\q1 য়ূম্লোন্নবা অমসুং মহাক্কী মরূপ মপাং তুম্না মাঙগনি~।”
\b
\q1
\v 22 যেহোবানা অসুম্না হায়,
\b
\q1 “য়েংউ, অৱাং লৈবাক্তগী জাতি অমা লাক্কনি,
\q1 মালেমগী অরোইবা ঙমখৈদগী অচৌবা জাতি অমা হৌগৎহনগনি~।
\q1
\v 23 মখোয়না লীরুং অমসুং তা পায়গনি;
\q1 মখোয় তমথী অমসুং চানবিহৈতে;
\q1 মখোয়গী খোঞ্জেন্দি সমুদ্রগী ঈরাউখোনগুম্বনি;
\q1 মখোয়না শগোলশিং তোংদুনা লাকই~।
\q1 হে সিয়োনগী নিঙোনশিং, নহাক্কী মায়োক্তা লানগী মীশিংগুম্না লান্থোঙ শীল্লে~।”
\b
\q1
\v 24 ঐখোয়না মদুগী পাউ তারে;
\q1 ঐখোয়গী খূৎশিং শোন্থরে~।
\q1 অৱা মৈচাক্না ঐখোয়বু লাকহৎলে,
\q1 নাউয়েক্নরিবী নুপী অমগুম্না ঐখোয়দা অনাবা ফাওরে~।
\b
\q1
\v 25 লৌবুক লমহাঙদা চৎকনু,
\q1 লম্বীদসু কোয়থোক্কনু~।
\q1 য়েক্নবগী থাঙশাংগী মরম্না,
\q1 মায়গৈ খুদিংমক্তা শাথিনা কিবা লৈ~।
\q1
\v 26 হে ঐগী মীশিংগী মচা নুপী,
\q1 বোরা ফি শেৎলু অমসুং নশামক উত্তা থরো থরো ওল্লু!
\q1 অমতা পোকচবা মচা নিপা কায়নবগুম,
\q1 পূক্নীং শোকপা তেংথারোন্না তেংথা নাওইয়ু;
\q1 মরমদি লুট তৌবশিংনা খঙহৌদনা ঐখোয়গী ইথক্তা লাক্কনি~।
\b
\q1
\v 27 “ঐনা নহাকপু লানবনগী অৱাংবা শঙ অমসুং লানবন ওইনবা ঐগী মীশিংগী মরক্তা থম্লে,
\q1 মসি নহাক্না মখোয়গী লম্বী খঙনবা অমসুং চাং য়েংনবনি~।
\q1
\v 28 মখোয় পূম্নমক তমথীবা লান হৌবশিংনি, মীৱা ঙাঙনদুনা চৎলি~।
\q1 মখোয় পিথ্রাই অমসুং য়োৎনি~।
\q1 মখোয় পূম্নমক অপুম্বশিংনি;
\q1
\v 29 মৈহুম উতোংশিং কন্না কামই,
\q1 মৈনা মিশি চাক্লে;
\q1 শুংদোকপশিংনা অরেম্বদা শৌদোকহল্লে,
\q1 মরমদি ফত্তবশিং লৌথোক্ত্রে~।
\q1
\v 30 মীশিংনা মদুবু শেংদবা লুপা কৌগনি,
\q1 মরমদি যেহোবানা মখোয়বু য়াদ্রে~।”
\c 7
\s1 মীনম্বা ৱাশিংদা থাজবা
\p
\v 1 যিরেমিয়াদা যেহোবাগী ৱা লাক্তুনা হায়রকই,
\v 2 “যেহোবাগী য়ূমগী থোঙজাউদা লেপ্পু অমসুং মফম অদুদা ৱা অসি লাউথোক্তুনা হায়য়ু, ‘যেহোবাবু খুরুমজনবা থোঙজাউশিং অসিদা চঙলিবা হে যিহূদাদা লৈবা নখোয় পূম্নমক, যেহোবাগী ৱা তাও~।’ ”
\v 3 ইস্রায়েলগী ঈশ্বর, লান্মী তেঙ্গোলশিংগী যেহোবানা অসুম্না হায়, “নখোয়গী নরমচৎশিং অমসুং নখোয়গী নতৌশিং চুমথোকউ, অদুগা ঐনা নখোয়বু মফম অসিদা লৈহনগনি~।
\v 4 অসিগুম্বা মীনম্বা ৱাশিং অসিদা থাজগনু হায়রকই, ‘যেহোবাগী নীংনশঙ, যেহোবাগী নীংনশঙ, যেহোবাগী নীংনশঙদি মখোয় অসিনি~।’
\v 5 “নখোয়না তশেংনা নখোয়গী নরমচৎশিং অমসুং নখোয়গী নতৌশিং চুমথোক্লবা, নখোয়না মী অমগা মহাক্কী য়ূম্লোন্নবগী মরক্তা চুম্না ৱায়েল্লবা,
\v 6 নখোয়না মীরৈবাক মচাবু, মপা লৈত্রববু, লুখ্রাবীবু ওৎনৈদ্রবা অমসুং মফম অসিদা মরান লৈজদবা মীগী ঈ তাহন্দ্রবা, নৎত্রগা নখোয়দা অমাঙবা থোক্তনবা অতোপ্পা লাইশিংগী তুং ইন্দ্রবা,
\v 7 অদু ওইরবদি ঐনা মফম অসিদা, হায়বদি ঐনা নখোয়গী নপা নপুশিংদা পীবিখিবা লৈবাক অদুদা নখোয়বু মতম পূম্নমক্কী ওইনা লৈহনগনি~।
\v 8 “য়েংউ, নখোয়না তোংজবা লৈতবা মীনম্বা ৱাশিংদা চেৎনা থাজদুনা লৈ~।
\v 9 নখোয়না হূরানগদ্রা, মী হাৎকদ্রা, মীতূ মীৱা লান্নবগী থবক তৌগদ্রা, লান্না ৱাশক্কদ্রা অমসুং \f + \fr 7:9 \fk বাল: \ft অর্থদি “ইবুংঙো,” ফিনিসিয়াগী মরু ওইবা লাই~।\f*বালগী মফমদা মেক্রুক থাগদ্রা অমসুং নখোয়না খঙদবা অতোপ্পা লাইশিংগী মতুং ইন্দুনা চৎকদ্রা?
\v 10 অদুগা লাক্তুনা ঐগী মিং থোল্লবা য়ূম অসিদা ঐগী মাঙদা লেপ্লগা হায়গদ্রা, ‘তুক্কচবা থবকশিং অসি তৌনবা ঐখোয়বু কনবিরে’?
\v 11 ঐগী মিং থোল্লবা য়ূম অসি নখোয়গী মিৎয়েংদা দাকুশিংগী মকোন ওইরব্রা? য়েংউ, ঐ, ঐমক্না মদু উরে,” যেহোবানা হায়~।
\v 12 “অদুবু ঐনা অহানবদা ঐগী মিং থমখিবা শীলোদা লৈবা ঐগী মফম অদুদা চৎলু, অদুগা ঐগী মী ইস্রায়েলগী ফত্তবা অদুগী মরমগীদমক ঐনা মদুদা তৌখিবা অদু নখোয়না য়েংউ~।
\v 13 নখোয়না থবক পূম্নমক অসি তৌখিবা মরম্না,” যেহোবানা হায়, “ঐনা নখোয়দা হন্না হন্না হায়খি, অদুবু নখোয়না তাখিদে, অদুগা ঐনা নখোয়বু কৌখি, অদুবু নখোয়না খুমখিদে,
\v 14 মরম অদুনা ঐনা শীলোদা তৌখিবা অদুগুম্না, নখোয়না চেৎনা থাজদুনা লৈবা ঐগী মিং থোল্লবা য়ূম অসিদা অমসুং ঐনা নখোয়দা অমসুং নখোয়গী নপা নপুশিংদা পীবিখিবা মফম অদুদা তৌগনি~।
\v 15 ঐনা নখোয়গী নচিন ননাউ, হায়বদি ইফ্রায়িমগী ধারা অপূম্ববু লংথোকপগুম, ঐনা ঐগী মাঙদগী নখোয়বু লংথোক্কনি~।
\v 16 “মরম অদুনা মীশিং অসিগীদমক হায়জগনু, মখোয়গীদমক কপকনু, হায়জগনু, ঐঙোন্দা নোঞ্জগনু; মরমদি ঐনা নহাক্কী হায়জবা তাবিরোই~।
\v 17 মখোয়না যিহূদাগী সহরশিংদা অমসুং যেরূশালেমগী অচৌবা লম্বীশিংদা তৌরিবা অদু নহাক উদব্রা?
\v 18 মচাশিংনা শীং খোমজিল্লগা মপাশিংনা মৈ হৌগৎলি, মমাশিংনা য়াম তোত্তুনা অতিয়াগী মহারানীদা কৎনবা তন্দুমশিং শাই~। মখোয়না ঐবু শাউহন্ননবা অতোপ্পা লাইশিংদা থক্নবগী কৎনপোৎশিং হৈথৈ~।
\v 19 মখোয়না ঐবু শাউহনব্রা?” যেহোবানা হায়, “মখোয় মশানা মশাবু ঈকাইহনবা নৎত্রা?”
\p
\v 20 মরম অদুনা ইবুংঙো যেহোবানা হায়, “য়েংউ, ঐগী অশাউবা অমসুং ঐগী তমথীনা শাউবা মফম অসিগী মথক্তা, মী, শা, লমগী উপালশিং অমসুং লৈপাক্তগী থোকপা মহৈ মরোংগী মথক্তা হৈথগনি~। মসিনা চাক্কনি অমসুং মুৎপা নাইরোই~।”
\p
\v 21 ইস্রায়েলগী ঈশ্বর, লান্মী তেঙ্গোলশিংগী যেহোবানা হায়, “নখোয়গী মৈ থাদোকপগী কৎনপোৎশিং অদু নখোয়গী ঈরাৎপশিংদা হাপচিন্দুনা শদোং চাও~।
\v 22 ঐনা নখোয়গী নপা নপুশিংবু ইজিপ্তগী পুথোকপিরকপা নুমিত্তা, ঐনা মখোয়দা মৈ থাদোকপগী কৎনপোৎশিং নৎত্রগা ঈরাৎপোৎশিংগী মরমদা হায়খিবসু লৈতে, য়াথংসু পীখিদে~।
\v 23 অদুবু ঐনা মখোয়দা য়াথং অসি পীদুনা হায়রকই, ‘ঐগী ৱা ইল্লু অমসুং ঐ নখোয়গী ঈশ্বর ওইগনি, নখোয় ঐগী মীশিং ওইগনি~। নখোয়গী য়াইফবা ওইনবা ঐনা নখোয়দা হায়খিবা লম্বীশিং অদুদা চৎলু~।’
\v 24 অদুবু মখোয়না পূক্নীং চঙনা তাখিদে, মনাদসু হাপখিদে, অদুবু মখোয়না মশাগী অপাম্বা অমসুং মখোয়গী ফত্তবা পূক্নীংগী নুঙ্গন্নবগী মতুং ইন্না চৎখি~। মখোয়না তুং হন্দুনা চৎখি, মাঙলোমদা চৎখিদে~।
\v 25 নখোয়গী নপা নপুশিংনা ইজিপ লৈবাক্তগী থোক্লকপা নুমিৎ অদুদগী ঙসি ফাওবা, ঐনা ঐগী ইনাইশিং, ৱা তাকথোকপা মী পূম্নমকপু নখোয়গী ননাক্তা নুমিৎ খুদিংগী হন্না হন্না থাখি~।
\v 26 অদুম ওইনমক মখোয়না পূক্নীং চঙনা তাখিদে অমসুং মনাদসু হাপখিদে, অদুবু মখোয়গী মঙক কনশিনখি~। মখোয়গী মপা মপুশিংদগী হেন্না মখোয়না ফত্তবা তৌখি~।
\p
\v 27 “মরম অদুনা নহাক্না ৱা পূম্নমক অসি মখোয়দা হায়গনি, অদুবু মখোয়না নহাক্কী ৱা পূক্নীং চঙনা তারোই~। নহাক্নসু মখোয়বু কৌগনি, অদুবু মখোয়না নঙোন্দা খুম্বিরোই~।
\s1 তৌহৈদবা ধর্ম্ম
\p
\v 28 “অদুবু নহাক্না মখোয়দা হায়গনি, ‘মসিদি মখোয়না মখোয়গী ঈশ্বর যেহোবাগী ৱা ইন্দবা, ৱারকপা লৌদবা জাতি অমনি; অচুম্বা মাঙখ্রে অমসুং মখোয়গী মচীন্দগী মদু লৌথোকখ্রে~।
\v 29 নশম ককথত্তুনা মদু হুন্দোকউ, অদুগা অহাঙবা অৱাংবা মফমশিংদা তেংথাজৌ; মরমদি যেহোবানা মহাক্কী মৈ হৌনা শাউরিবা মীরোন অসি য়াবিদদুনা হুন্দোকপিরে~।’
\v 30 মরমদি যিহূদা মচাশিংনা ঐগী মিৎয়েংদা ফত্তবা তৌরে,” যেহোবানা হায়, “ঐগী মিং থোল্লবা য়ূম অদু মাংহন্নবা মখোয়না মখোয়গী হঙ্গোইরবা পোৎশিং মদুদা থমখি~।
\v 31 মখোয়গী মচা নিপাশিং অমসুং মচা নুপীশিংবু মৈ থানবা বেন হিন্নোমগী তম্পাক কৌবা মফমদা \f + \fr 7:31 \fk তোফেৎ: \ft অর্থদি “মৈ থাফম,” হিন্নোমগী তম্পাক্তা মফম অমগী মমিংনি~।\f*তোফেৎকী অৱাংবা মফমশিং শাখি~। মদুগীদমক ঐনা য়াথংসু পীখিদে, ঐগী থম্মোইদসু লাকখিদে~।
\p
\v 32 “মরম অদুনা নুমিৎশিং অদু লাক্লি,” যেহোবানা হায়, “য়েংউ, মদু অমুক হন্না তোফেৎ নৎত্রগা বেন হিন্নোমগী তম্পাক কৌররোই, অদুবু মদু মীহাৎপগী তম্পাক কৌগনি; মরমদি ফুম্ফম লৈরক্ত্রবা ফাওবা মখোয়না তোফেত্তা ফুমগনি~।
\v 33 মীশিং অসিগী অশিবা মশা অদু অতিয়াগী উচেকশিংগী অমসুং মালেমগী শাশিংগী মচীঞ্জাক ওইগনি~। কনা অমতনা মখোয়বু কিহন্দুনা তান্থোক্লোই~।
\v 34 মতম অদুদা ঐনা যিহূদাগী সহরশিংদগী অমসুং যেরূশালেমগী অচৌবা লম্বীশিংদগী হরাউবগী খোঞ্জেন, নুঙাইবগী খোঞ্জেন, বরগী খোঞ্জেন অমসুং কন্যাগী খোঞ্জেন তাহল্লরোই~। মরমদি লৈবাক অদু মাঙ তাক্লগনি~।
\c 8
\s1 পাপকী মরমদা থৌশাদবা
\p
\v 1 “মতম অদুদা,” যেহোবানা হায়, “মখোয়না যিহূদাগী নিংথৌশিংগী শরূশিং, মহাক্কী অঙম অথৌশিংগী শরূশিং, পুরোহিৎশিংগী শরূশিং, ৱা তাকথোকপা মীশিংগী শরূশিং অমসুং যেরূশালেমদা লৈবশিংগী শরূশিং মখোয়গী মোংফমশিংদগী পুথোক্লক্কনি~।
\v 2 মখোয়না নুমিৎ, থা অমসুং অতিয়াদা লৈবা পূম্নমক্কী মমাঙদা শরূশিং চাইথোক্কনি~। মখোয়না মখোয়বু নুংশিখি, মখোয়না মখোয়বু থৌগল তৌখি, মখোয়না মখোয়গী তুং ইনখি, মখোয়না মখোয়বু থিখি অমসুং মখোয়না মখোয়বু খুরুমখি~। মখোয় খোমসু খোমজিল্লরোই, ফুমসু ফুম্লরোই; মালেম মথক্তা শরূশিং অদু অমাংবগুম ওইগনি~।
\v 3 ঐনা মখোয়বু তান্থোকখিবা মফম পূম্নমক অদুদা লৈহৌবা, ফত্তবা ইমুং অসিদগী লেমহৌবা পূম্নমক্না হিংবদগীবুদি শিবনা হেন্না পামগনি,” লান্মী তেঙ্গোলশিংগী যেহোবানা হায়~।
\p
\v 4 “অমুক্কসু নহাক্না মখোয়দা হায়গদবনি, ‘যেহোবানা হায়,
\b
\q1 “মখোয়না তুরগা হৌগৎলোইদ্রা?
\q1 মহাক্না শেরান্ননা চৎখ্রগা হল্লক্লোইদ্রা?
\q1
\v 5 মীশিং অসিনা তুং হন্না চৎলিবা করিগীনো?
\q1 যেরূশালেম মতম পূম্নমক্কী ওইনা নীংহন্নগদ্রা?
\q1 মখোয় নমথাক তৌদুনা লৈ,
\q1 মখোয় হল্লকউ হায়বা য়াদে~।
\q1
\v 6 ঐনা পূক্নীং চঙনা তাখি,
\q1 অদুবু মখোয়না অচুম্বা ঙাঙখিদে~।
\q1 মী কনা অমতনা মহাক্কী ফত্তবদগী পূক্নীং হোংখিদে;
\q1 হায়রকই, ‘ঐ করি তৌখ্রবগে?’
\q1 মী খুদিংনা মাগী মাগী লম্বীদা ওনশিনখি,
\q1 শগোলনা লান্দা য়াঙনা চেনশিনবগুম~।
\b
\q1
\v 7 “হোয়, অতিয়া নোংদোন্দা পাইবা থরোইচাবীনা কুম-থা খঙই;
\q1 লম খুনু, ৱাইনু অমসুং শেম্বাংনা
\q1 মখোয়গী হল্লকপগী মতম খঙই,
\q1 অদুবু ঐগী মীশিংনদি যেহোবাগী ৱায়েন খঙদে~।
\b
\q1
\v 8 “করম্না নখোয়না হায়বগে, ‘ঐখোয় শিংই,
\q1 যেহোবাগী ৱায়েন য়াথং ঐখোয়দা লৈ’?
\q1 য়েংউ, লাইরিক ইবশিংগী চুমদবা কলম্না মদু তশেংনা চুমদবা ওইহল্লে~।
\q1
\v 9 অশিংবা মীশিং ঈকাইবা নংলে,
\q1 মখোয় অকিবা ফংনা ঙক্লে অমসুং ফারে~।
\q1 য়েংউ, মখোয়না যেহোবাগী ৱা লৌদে;
\q1 মখোয়দা করম্না লৌশিং লৈবগে?
\q1
\v 10 মরম অদুনা ঐনা মখোয়গী নুপীশিং অতোপ্পশিংদা,
\q1 মখোয়গী লৌবুকশিং ফংহৌগদৌরিবা মখোয়দা পীগনি;
\q1 মরমদি খ্বাইদগী পিকপদগীনা খ্বাইদগী চাউবা ফাওবা মখোয় করাম চাউই;
\q1 ৱা তাকথোকপা মীদগীনা পুরোহিৎ ফাওবা মখোয় খুদিংমক নমথাক তৌই~।
\q1
\v 11 মখোয়না ঐগী মীশিংগী মচা নুপীশিংগী অশোকপা অদু খজিক্তং ফহল্লে,
\q1 হায়রকই, ‘ঈঙথবা, ঈঙথবা!’
\q1 ঈঙথবা লৈতবা মতমদা~।
\q1
\v 12 মখোয়না তুক্কচবা থবক তৌবদা,
\q1 মখোয়না ঈকাইবা খঙব্রা?
\q1 খঙদে, মখোয় করি অমতা ঈকাইখিদে,
\q1 মমায় ফাওবা ঙাঙখিদে~।
\q1 মরম অদুনা তুরবা মখোয়গী মরক্তা মখোয় তুগনি;
\q1 মখোয়বু চৈরাক পীবা মতমদা, মখোয়বু লংথগনি,” যেহোবানা হায়~।
\b
\q1
\v 13 “ঐনা মখোয়বু শোয়দনা মাঙহনগনি,” যেহোবানা হায়,
\q1 “অঙ্গুর পাম্বীদা অঙ্গুরশিং পাল্লরোই,
\q1 হৈয়িৎ পাম্বীদা হৈয়িৎশিং পাল্লরোই,
\q1 মনাশিং খুইথগনি;
\q1 ঐনা মখোয়দা পীখিবা পোৎশিং অদু মখোয়দগী মাঙখ্রগনি~।” ’ ”
\b
\q1
\v 14 “ঐখোয়না ফমদুনা লৈথোক্লিবা করিগীনো? নখোয় পূনশিল্লু,
\q1 চেকপন্না কোয়শিনবা সহরশিংদা ঐখোয় চঙসি,
\q1 অদুগা ঐখোয়না মফম অদুদা তূমিন্না লৈসি~।
\q1 মরমদি ঐখোয়গী ঈশ্বর যেহোবানা ঐখোয়বু তূমিন্না লৈহল্লে,
\q1 ঐখোয়দা অখাবা ঈশিং থক্নবা পীরে,
\q1 মরমদি ঐখোয়না যেহোবাগী মায়োক্তা পাপ তৌরে~।
\b
\q1
\v 15 “ঐখোয়না ঈঙথবা ফংনবা আশা তৌজখি, অদুবু অফবা লাকখিদে;
\q1 ঐখোয়না হকচাং ফবা ঙাইজখি, অদুবু য়েংউ, অকিবা!
\q1
\v 16 মহাক্কী শগোলগী মনাতোন্দগী মখোন থোক্না স্বর কামথোকপা অদু দান্দগী তাখি~।
\q1 মহাক্কী অকনবা শগোলশিংনা খোংবগী মখোন্দা লৈবাক অপূম্বা থক থক নিকখি;
\q1 মখোয়না লাক্তুনা লৈবাক অদু অমসুং মদুগী মনুংদা লৈবা পূম্নমক মাঙহল্লে,
\q1 সহর অমসুং মদুদা লৈবা পূম্নমক মাঙহল্লে~।”
\b
\q1
\v 17 “য়েংউ, ঐনা নখোয়গী নরক্তা লিনশিং,
\q1 শুমহৎপা ঙমদবা লিন্দূশিং থারক্কনি,
\q1 মখোয়না নখোয়বু চিক্কনি,” যেহোবানা হায়~।
\s1 ৱা তাকথোকপা মীনা তেংথাবা
\q1
\v 18 ঐনা ৱারবা মতমদা ইশাবু থেমজিনগনি;
\q1 ঐগী নুংদা ঐগী থম্মোই তুকথরে~।
\q1
\v 19 য়েংউ, খোঞ্জেন অদু,
\q1 ঐগী মীশিংগী মচা নুপীশিংনা
\q1 অরাপ্পা লৈবাক্তগী পাংবিনবা কৌরিবা:
\q1 “যেহোবা সিয়োন্দা লৈত্রা?
\q1 মহাক্কী নিংথৌ মঙোন্দা লৈত্রা?”
\b
\q1 “মখোয়না ঐবু শাউনবা কাইহৌবা করিগীনো
\q1 মখোয়গী অহকপা মূর্ত্তিশিং,
\q1 মীরমগী লাই মূর্ত্তিশিংনা?”
\b
\q1
\v 20 “লৌরোক থাসু হৌখ্রে,
\q1 কালেন্থাসু লোইখ্রে,
\q1 অদুবু ঐখোয়দি কনবিবা ফংদ্রি!”
\b
\q1
\v 21 ঐগী মীশিংগী মচা নুপীশিংগী অশোক অপনগী মরম্না ঐবুসু শোকহল্লে~।
\q1 ঐ তেংথা নাওইরি;
\q1 চঙক্নবনা ঐবু ফারে~।
\q1
\v 22 গিলিয়দতা মোলোম লৈতব্রা?
\q1 মফম অদুদা মাইবা লৈতব্রা?
\q1 অদু ওইরবদি ঐগী মীশিংগী মচা নুপীশিংগী অনাবা ফহন্দবা করিগীনো?
\c 9
\s1 যিরেমিয়ানা মীশিংগীদমক তেংথাবা
\p
\v 1 ও, ঐগী কোক অসিনা ঈশিং,
\q1 ঐগী মিৎ অসিনা পিগী ঈফুৎ ওইরম্লবদিকো!
\q1 ঐনা অহিং নুংথিল নাইদনা কপ্লমগদবনি
\q1 ঐগী মীশিংগী মচা নুপীশিং হাৎখিবগীদমক~।
\q1
\v 2 ও, ঐগীদমক লমহাঙদা লমকোইবা মীশিংগীদমক থুংফম অমা লৈরম্লবদিকো!
\q1 ঐনা ঐগী মীশিংবু থাদোক্তুনা মখোয়দগী চৎলমগদবনি!
\q1 মরমদি মখোয় পূম্নমক মীতূ মীৱা লান্নবশিংনি,
\q1 লৌনম তৌবা মীশিংগী কাঙবুনি~।
\b
\q1
\v 3 “মখোয়গী মরৈনা মখোয়গী লীরুংগুম্না মীনম্বা ঙাঙনবা কোল্লি,
\q1 অদুবু মখোয় মালেম অসিদা অচুম্বগীদমক থৌনা লৈতে~।
\q1 মখোয়না ফত্তবদগী ফত্তবদা চৎলি~।
\q1 মখোয়না ঐবু খঙদে,” যেহোবানা হায়~।
\q1
\v 4 “মী খুদিংনা মাগী মাগী য়ূম্লোন্নববু চেকশিল্লু, মচীন মনাউ অমতদা চেৎনা থাজগনু;
\q1 মরমদি মচীন মনাউ খুদিংনা মপূঙ ফানা লৌনম তৌগনি,
\q1 য়ূম্লোন্নবা খুদিংনা মীৱা ঙাঙনদুনা চৎকনি~।
\b
\q1
\v 5 মখোয় খুদিংনা মাগী মাগী য়ূম্লোন্নববু লৌনম তৌগনি,
\q1 অদুগা অচুম্বা ঙাঙলোই;
\q1 মখোয়না মীনম্বা ঙাঙনবা মখোয়গী মরৈবু তম্বিখি;
\q1 অয়োল অরান তৌনবা মখোয় চোকথরে~।
\q1
\v 6 নহাক্কী লৈফমদি লৌনমগী মরক্তা লৈ;
\q1 লৌনম তৌবগী মরম্না মখোয়না ঐবু খঙউ হায়বা য়াদে,” যেহোবানা হায়~।
\p
\v 7 মরম অদুনা লান্মী তেঙ্গোলশিংগী যেহোবানা অসুম্না হায়,
\b
\q1 “য়েংউ, ঐনা মখোয়বু শেংদোক্কনি অমসুং চাং য়েংগনি;
\q1 মরমদি ঐনা ঐগী মীশিংগী মচা নুপীশিংগীদমক করি অমুক তৌগনি?
\q1
\v 8 মখোয়গী মরৈদি কাপথোকখিবা তেঞ্জৈশিংগুম্বনি;
\q1 মসিনা লৌনম ঙাঙই;
\q1 কনাগুম্বা অমনা মহাক্কী য়ূম্লোন্নবদা মচীন্না ঈঙথবা ৱা ঙাঙই,
\q1 অদুবু মথম্মোইদদি শীঙদুনা লৈ~।
\q1
\v 9 ঐনা মখোয়বু হীরমশিং অসিগীদমক চৈরাক পীরোইদ্রা?” যেহোবানা হায়~।
\q1 “ঐনা অসিগুম্বা জাতি অমগী মথক্তা লমন খুম্লোইদ্রা?”
\b
\q1
\v 10 ঐনা চীংশিং অসিগীদমক কপকনি অমসুং কপ লাউগনি,
\q1 লমহাঙদা লৈবশিংগীদমক তেংথাগনি,
\q1 মরমদি মখোয় মৈনা চাকথোক্লে,
\q1 মরম অদুনা কনা অমতনা মখোয় ফাওদুনা চৎপা ঙম্লোই;
\q1 শা শনগী খোঞ্জেনসু তাররোই~।
\q1 অতিয়া নোংদোনগী উচেকশিং অমসুং শাশিং চেনখ্রে;
\q1 মখোয় চৎখ্রে~।
\b
\q1
\v 11 “ঐনা যেরূশালেম্বু অমাঙবগী মপৈশিং অমসুং লমহূইশিংগী মকোন ওইহনগনি~।
\q1 অদুগা ঐনা যিহূদাগী সহরশিং মী অমতা লৈতবা মখৈ মাঙ তাকহনগনি~।”
\b
\p
\v 12 মসি খঙগদবা অশিংবা মী অদু কনানো? অদুগা মসি লাউথোক্কদবা যেহোবাগী মচীন্না হায়বা মহাক অদু কনানো? লৈবাক অদু তুম্না মাঙখিবা অমসুং কনা অমতনা ফাওদুনা চৎপা ঙমদনবা লমহাঙগুম্না মৈনা চাকথোকখিবা করিগীনো?
\p
\v 13 যেহোবানা হায়, “মরমদি ঐনা মখোয়গী মমাঙদা থমখিবা ঐগী ৱায়েন য়াথং মখোয়না থাদোক্লে, মখোয়না ঐগী ৱা ইন্দ্রে অমসুং মদুগী মতুং ইন্না চৎত্রে,
\v 14 মখোয়গী মপা মপুশিংনা মখোয়দা তম্বিখিবগুম্না মখোয় মশাগী পূক্নীংগী নুঙ্গন্নবগী মতুং ইন্না অমসুং \f + \fr 9:14 \fk বাল: \ft অর্থদি “ইবুংঙো,” ফিনিসিয়াগী মরু ওইবা লাই~।\f*বাল লাইশিংগী তুং ইন্দুনা চৎখি~।”
\v 15 মরম অদুনা ইস্রায়েলগী ঈশ্বর, লান্মী তেঙ্গোলশিংগী যেহোবানা অসুম্না হায়, “য়েংউ, ঐনা মখোয়বু, হায়বদি মীশিং অসিবু অখাবা পাম্বী পীজগনি অমসুং মখোয়দা থক্নবা অখাবা ঈশিং পীগনি~।
\v 16 ঐনা মখোয়বু, মখোয় অমসুং মখোয়গী মপা মপুশিংনা খঙদবা জাতিশিংগী মরক্তা চাইখাইগনি~। অদুগা ঐনা মখোয়বু তুম্না মাঙহন্দ্রিবা ফাওবা ঐনা মখোয়গী তুংদা থাঙশাং থাগনি~।”
\s1 মীশিংনা ৱায়েনগীদমক তেংথাবা
\q1
\v 17 লান্মী তেঙ্গোলশিংগী যেহোবানা অসুম্না হায়,
\b
\q1 “খল্লু, তেংথা নাওইবী নুপীশিং লাক্নবা কৌরু,
\q1 তেংথা নাওইবদা হৈশিংবী নুপীশিংবু লাক্নবা কৌহল্লু,
\q1
\v 18 মখোয়না থুনা লাক্তুনা ঐখোয়গীদমক তেংথা নাওইসনু,
\q1 ঐগী মিত্তা পিরাং শিন্থনবা,
\q1 অদুগা ঐখোয়গী মিৎপানশিংদগী ঈশিং তাহন্নবা~।
\q1
\v 19 সিয়োন্দগী কপ লাউবগী খোঞ্জেন অমা তায়;
\q1 ‘ঐখোয়বু করম্না লুট তৌখিবা!
\q1 ঐখোয় য়াম্না ঈকাইবা নংলে,
\q1 মরমদি ঐখোয়না লৈবাক অদু থাদোক্লে,
\q1 ঐখোয়গী লৈফমশিংনা ঐখোয়বু তান্থোক্লে~।’ ”
\b
\q1
\v 20 অদুম ওইনমক হে নুপীশা, যেহোবাগী ৱা তাও,
\q1 মহাক্কী মচীনগী ৱা নখোয়গী নাকোংনা তাও;
\q1 নখোয়গী নচা নুপীশিংবু কপ লাউবা তম্বিয়ু,
\q1 মী খুদিংনা মাগী মাগী য়ূম্লোন্নববু তেংথাবা তম্বিয়ু~।
\q1
\v 21 মরমদি অশিবনা ঐখোয়গী থোঙনাউশিংদা কাখৎলকই,
\q1 মসিনা ঐখোয়গী কোনুংশিংদা চঙলকই,
\q1 লম্বীশিংদা লৈবা অঙাংশিংবু হাৎনবা
\q1 অদুগা মীয়াম তিন্নফমদগী নহারোনশিংবু মাঙহন্নবা!
\q1
\v 22 হায়য়ু, “যেহোবানা অসুম্না হায়,
\q1 ‘মীশিংগী অশিবা মশাশিং লৌবুক লমহাঙদা অমাংবা তাবগুম,
\q1 মহৈ মরোং খাওবা মীগী তুংদা তাহৌবা খূদাপকুম তাগনি,
\q1 কনা অমতনা মখোয়বু খোমজিল্লোই~।’ ”
\b
\q1
\v 23 যেহোবানা অসুম্না হায়, “অশিংবা মীনা মহাক লৌশিং শিংই হায়দুনা চাউথোক্তসনু,
\q1 অকনবা মীনা মহাক মপাঙ্গল কল্লি হায়দুনা চাউথোক্তসনু,
\q1 অদুগা ইনাক খুনবা অদুনসু মহাক মশাগী মরন মথুম লৈ হায়দুনা চাউথোক্তসনু;
\q1
\v 24 অদুবু চাউথোকচবা মহাক অদুনা মরম অসিদা চাউথোকচসনু,
\q1 মদুদি মহাক্না ৱাখল তাবদা অমসুং ঐবু খঙবদা,
\q1 মালেমদা লেঙদ্রবা নুংশিবা,
\q1 ৱায়েন চুম্বা অমসুং ধর্ম্মচেনবা থবক তৌবিরিবা ঐদি যেহোবানি~।
\q1 মরমদি হীরম পূম্নমক অসিদা ঐ নুঙাইজৈ,” যেহোবানা হায়~।
\b
\p
\v 25 “য়েংউ, নুমিৎশিং অদু লাক্লি” যেহোবানা হায়, “ঊন ককপা মখোয় পূম্নমক ঊন কক্তবশিংগা ঐনা চৈরাক পীগনি,
\v 26 ইজিপ, যিহূদা, ইদোম, অম্মোন মচাশিং, মোৱাব অমসুং লমহাঙদা লৈবা চুবাগী মশম তেন্না ককপা পূম্নমক~। মরমদি জাতি পূম্নমক অসি ঊন কক্তে অমসুং ইস্রায়েলগী ইমুং পূম্নমক থম্মোইদা ঊন কক্তে~।”
\c 10
\s1 লাই মূর্ত্তি লাৎপগী অরানবা
\p
\v 1 হে ইস্রায়েলগী ইমুং, যেহোবানা নখোয়দা হায়খিবা ৱা অদু তাও~।
\q1
\v 2 যেহোবানা অসুম্না হায়,
\b
\q1 “অতোপ্পা জাৎশিংগী মচৎ তম্লুগনু,
\q1 অতিয়াগী খূদমশিংদা কিগনু,
\q1 মরমদি জাতিশিংনা খূদমশিং অদুদা কি~।
\q1
\v 3 মীশিংগী চৎনবিশিং অদু অরেম্বনি;
\q1 মরমদি কনাগুম্বা অমনা উমংদগী উ অমা য়াল্লগা,
\q1 খূৎ-শা হৈবা মী অমনা শীংজঙনা মদু কক্লগা শাই~।
\q1
\v 4 মখোয়না মদু সনা অমসুং লুপানা লৈতেংই;
\q1 অদুগা মদু লেঙদনবা মখোয়না নূঙথংনা য়োৎপী থাজিল্লি~।
\q1
\v 5 মখোয় অদু থবি ইংখোলগী থাঙতুপ পাম্বীগুম চপ তিংই,
\q1 অদুবু ৱা ঙাঙদে;
\q1 মখোয় থাংদুনা পুবা তাই,
\q1 মরমদি মখোয় চৎপা ঙমদে~।
\q1 মখোয় অদুবু কিগনু~।
\q1 মরমদি মখোয়না ফত্তবা তৌবা ঙমদে,
\q1 মখোয়না অফবসু তৌবা ঙমদে~।”
\b
\q1
\v 6 হে যেহোবা, নহাক্কা মান্নবা কনাসু লৈতে,
\q1 নহাক্তি ৱাংথোইবনি অমসুং নহাক্কী মিংদি মতিক চাউবনি,
\q1
\v 7 হে জাতিশিংগী নিংথৌ, নহাকপু কিরোইদবা কনা লৈবগে?
\q1 নঙোন্দা কিফম থোকপনি~।
\q1 জাতিশিংগী অশিংবা মী পূম্নমক্কী মরক্তা,
\q1 মখোয়গী নিংথৌ লৈবাক পূম্নমক্তা,
\q1 নহাক্কা মান্নবা অমতা লৈতে~।
\q1
\v 8 মখোয় পূম্নমক ৱাখল লৈতবা অমসুং অপঙবনি,
\q1 উগী লাই মূর্ত্তিদি কান্নদবা তম্বিবনি~।
\q1
\v 9 পাক্না য়ৈথোক্লবা লুপা তার্শীশ্তগী পুরকই,
\q1 ঊফাজদগী সনা,
\q1 হৈশিংবা খূৎ-শা হৈবা মীগী খূৎনা,
\q1 সনা শাবশিংগী খূৎনা শাবনি;
\q1 মখোয়গী মফিদি হীগোক অমসুং মঙ্গ‍্রা মচুনি~।
\q1 মদু পূম্নমক খূৎ-শা হৈবা মীশিংগী থবক্নি~।
\q1
\v 10 অদুবু যেহোবাদি অচুম্বা ঈশ্বরনি~।
\q1 মহাক্তি অহিংবা ঈশ্বরনি অমসুং লোম্বা নাইদবা নিংথৌনি~।
\q1 মহাক্না মৈ হৌনা শাউবদা মালেম থক থক নিক্কনি,
\q1 মহাক্না শাথিনা শাউবদা জাতিশিংনা খাঙবা ঙম্মোই~।
\b
\p
\v 11 নখোয়না মখোয়দা অসুম্না হায়য়ু, “অতিয়া নোংদোন অমসুং মালেম শেমদবা লাইশিং মালেমদগী অমসুং অতিয়া নোংদোনগী মখাদগী তুম্না মাঙগনি~।”
\b
\q1
\v 12 মহাক্না মহাক্কী পাঙ্গন্না মালেম্বু শেম্বিখি,
\q1 মহাক্না মহাক্কী লৌশিংনা তাইবংপানবু লিংখৎখি,
\q1 মহাক্কী ৱাখল তাবনা অতিয়া নোংদোন শন্দোকখি~।
\q1
\v 13 মহাক্না মহাক্কী খোঞ্জেন থোকহনবদা,
\q1 অতিয়া নোংদোন্দা ঈশিং ময়াম লৈ;
\q1 “মহাক্না মালেমগী অরোইবশিংদগী ঈশিং মনিন কাখৎহল্লি~।
\q1 মহাক্না নোংগী মরক্তা নোংথাঙ কুপহল্লি,
\q1 মহাক্কী পুকৈশিংদগী নুংশিৎ পুথোক্লকই~।”
\b
\q1
\v 14 মী খুদিংমক ৱাখল লৈতবা অপঙবনি~।
\q1 অহকপা মূর্ত্তি অদুনা সনা শাবা খুদিংবু ঈকাইহল্লি;
\q1 মরমদি মহাক্কী অহৈবা মূর্ত্তি অসি চুমদবনি,
\q1 মখোয়দা নুংশা স্বর লৈতে~।
\q1
\v 15 মখোয় অরেম্বনি অমসুং অরানবশিংগী থবক্নি;
\q1 মখোয়বু চৈরাক পীবা মতমদা মখোয় মাঙগনি~।
\q1
\v 16 যাকোবকী শরূক্তি মখোয়গা মান্নবা নত্তে,
\q1 মরমদি পোৎ পূম্নমক্কী অহানবদি মহাক অসিনি,
\q1 ইস্রায়েল অসি মহাক্কী ফংফম থোকপা \f + \fr 10:16 \fk চৈ: \ft শলাই~।\f*চৈনি~।
\q1 মহাক্কী মিংদি লান্মী তেঙ্গোলশিংগী যেহোবানি~।
\s1 যিহূদা লানফা ওইগদবা
\q1
\v 17 লৈবাক অদুদগী নহাক্কী পোৎশিং লৌখৎলু,
\q1 হে লানবন্দা লৈবা!
\b
\p
\v 18 মরমদি যেহোবানা অসুম্না হায়,
\b
\q1 “য়েংউ, ঐনা মতম অসিদা লংথোক্কনি
\q1 লৈবাক অসিদা লৈবশিংবু,
\q1 মখোয়বু ৱাহনগনি,
\q1 মদুদা মখোয় অৱাবা ফংগনি~।”
\b
\q1
\v 19 ঐগী অশোকপগীদমক ঐদি অৱাবনিদা!
\q1 ঐগী অশোক অপন্দি শাথিরে~।
\q1 অদুবু ঐনা হায়খি, “অচুম্বমক মসি অনাবনি,
\q1 ঐনা মদু খাঙবা তারে~।”
\q1
\v 20 ঐগী ফিয়ূম মাঙ তাক্লে,
\q1 ঐগী থৌরী পূম্নমক তৎলে;
\q1 ঐগী ইচাশিং ঐঙোন্দগী চৎখ্রে,
\q1 অদুগা মখোয় লৈত্রে~।
\q1 ঐগী ফিয়ূম অমুক হন্না খনগৎপা,
\q1 নৎত্রগা ঐগী ফিখনশিং খন্নবা কনা অমতা লৈত্রে~।
\b
\q1
\v 21 য়াউশেনবশিং ৱাখল লৈইবা ওইরক্লে,
\q1 যেহোবাবু থিদ্রে;
\q1 মরম অদুনা মখোয় চাউখৎলোই,
\q1 মখোয়গী য়াউ শঙ্গু পূম্নমক চাইথোক্কনি~।
\q1
\v 22 য়েংউ, পাউগী খোঞ্জেন অমা লাকই,
\q1 অৱাং লৈবাক্তগী অচৌবা ঈরাং হৌরকই,
\q1 যিহূদাগী সহরশিং মাঙহনগনি, লমহূইশিংগী মকোন ওইগনি~।
\b
\q1
\v 23 হে যেহোবা, তাইবং মী মশানা চৎকদবা লম্বী অদু খঙদে হায়বা ঐ খঙই;
\q1 তাইবং মীনা চৎনা চৎনা মশাগী খোঙথাং লেপ্পা ঙমদে~।
\b
\q1
\v 24 হে যেহোবা, ঐবু চুমথোকপিয়ু, অদুবু অচুম্বা ৱায়েন্দা~।
\q1 নহাক্কী অশাউবদা নত্তে,
\q1 নৎত্রবদি নহাক্না ঐবু করিসু নত্তবা ওইহনগনি~।
\q1
\v 25 নহাক্কী মৈ হৌনা শাউবা হৈথবিয়ু,
\q1 নহাকপু খঙদবা জাতিশিংগী মথক্তা,
\q1 নহাক্কী মিং কৌজদবা ইমুংশিংগী মথক্তা;
\q1 মরমদি মখোয়না যাকোবপু চাথোক্লে,
\q1 মহাকপু য়োৎশিল্লে অমসুং মহাকপু মাঙহল্লে,
\q1 অদুগা মহাক্কী লৈফম মাঙ তাকহল্লে~।
\c 11
\s1 ৱালেপ্নবা থুগাইবগী মরমদা পাউ
\p
\v 1 যিরেমিয়াদা যেহোবাগী ৱা লাক্তুনা হায়রকই,
\v 2 “ৱালেপ্নবা অসিগী ৱাশিং তাও, অদুগা যিহূদাগী মীশিংদা অমসুং যেরূশালেমদা লৈবশিংদা হায়য়ু;
\v 3 নহাক্না মখোয়দা হায়য়ু, ‘ইস্রায়েলগী ঈশ্বর যেহোবানা অসুম্না হায়, “ৱালেপ্নবা অসিগী ৱা ইন্দবা মী অদু শিরাপ ফংসনু,
\v 4 মসি ঐনা নখোয়গী নপা নপুশিংবু ইজিপ লৈবাক্তগী, য়োৎকী লৈরঙদগী পুথোকপিরকপা নুমিত্তা ঐনা মখোয়দা য়াথং পীদুনা হায়রকই, ‘ঐগী ৱা ইল্লু, অদুগা ঐনা নখোয়দা য়াথং পীবা পূম্নমক অদুগী মতুং ইন্না তৌ~। অসুম্না নখোয় ঐগী মী ওইগনি অমসুং ঐ নখোয়গী ঈশ্বর ওইগনি,’
\v 5 মদুদি ঐনা নখোয়গী নপা নপুশিংদা ‘শঙ্গোম অমসুং খোইহি চেনবা লৈবাক অমা পীবিগনি’ হায়না ৱাশকখিবা অদু ঙসি ওইরিবা অসিগুম্না ঐনা পাঙথোক্নবনি~।” ’ ” অদুদগী ঐনা খুমদুনা হায়খি, “হে যেহোবা, মসিমক ওইসনু~।”
\p
\v 6 অদুদগী যেহোবানা ঐঙোন্দা হায়খি, “যিহূদাগী সহরশিংদা অমসুং যেরূশালেমগী অচৌবা লম্বীদা ৱাশিং অসি লাউথোকউ, ‘ৱালেপ্নবা অসিগী ৱাশিং তাও অমসুং মখোয় অসি তৌ~।
\v 7 ঐনা ইজিপ লৈবাক্তগী নখোয়গী নপা নপুশিংবু পুথোকপিরকপা নুমিৎ অদুদা ঐনা মখোয়দা পূক্নীং চঙনা কন্না হায়খি, ঙসি ফাওবা হন্না হন্না হায়রি, “ঐগী ৱা ইল্লু~।”
\v 8 অদুম ওইনমক মখোয়না হায়বা ইনখিদে, মনাদসু হাপখিদে~। অদুবু মী খুদিংনা মাগী মাগী ফত্তবা পূক্নীংগী নুঙ্গন্নবগী মতুং ইন্না চৎখি; মরম অদুনা ঐনা মখোয়দা তৌনবা য়াথং পীখিবা ৱালেপ্নবা অসিগী ৱা পূম্নমক মখোয়গী মথক্তা পুরক্কনি, অদুবু মখোয়না তৌখিদে~।’ ”
\p
\v 9 যেহোবানা ঐঙোন্দা হায়খি, “যিহূদাগী মীশিংগী মরক্তা অমসুং যেরূশালেমদা লৈবশিংগী মরক্তা লৌতুনবা অমা ফংই~।
\v 10 ঐগী ৱা তাও হায়বা য়াখিদবা মখোয়গী মপা মপুশিং অদুনা তৌরম্বা অয়োল অরান অদু মখোয়না অমুক তৌখি, মখোয়না অতোপ্পা লাইশিংবু থৌগল তৌনবা মখোয়গী তুং ইনখি; ঐনা মখোয়গী মপা মপুশিংগা লেপ্নখিবা ঐগী ৱালেপ্নবা অদু ইস্রায়েলগী ইমুং অমসুং যিহূদাগী ইমুংনা থুগাইরে~।”
\v 11 মরম অদুনা যেহোবানা অসুম্না হায়, “য়েংউ, মখোয় অমতা হিংহৌদনবা ঐনা মখোয়গী মথক্তা খুদোংথীবা পুরক্কনি; মখোয়না ঐঙোন্দা কপচরবসু, ঐনা মখোয়গী ৱা তারোই~।
\v 12 অদুদগী যিহূদাগী সহরশিংনা অমসুং যেরূশালেমদা লৈবশিংনা চৎকনি, অদুগা মখোয়না মেক্রুক থারুবা লাইশিং অদুদা কপচগনি, অদুবু মখোয়গী অৱা অনাগী মতমদা লাইশিং অদুনা মখোয়বু খক কনবিরোই~।
\v 13 হে যিহূদা, নহাক্কী সহর মশীংমুক য়াম্না নহাক্কী লাইশিং লৈরম্মী অমসুং যেরূশালেমগী অচৌবা লম্বীমুক য়াম্না নখোয়না ঈকাইনিংঙাই মশক ওইরবা পোৎ, লাৎনপূংশিং, হায়বদি \f + \fr 11:13 \fk বাল: \ft অর্থদি “ইবুংঙো,” ফিনিসিয়াগী মরু ওইবা লাই~।\f*বালদা মেক্রুক থানবা লাৎনপূংশিং লিংখৎলম্মী~।
\p
\v 14 “মরম অদুনা মীশিং অসিগীদমক হায়জগনু, নৎত্রগা মখোয়গীদমক কপচগনু, নৎত্রগা হায়জগনু; মরমদি মখোয়গী অৱা অনাগী মরমগীদমক মখোয়না ঐঙোন্দা কৌজবদা, ঐনা তাবিরোই~।
\b
\q1
\v 15 “ঐগী নুংশিবীনা ঐগী য়ূমদা করি তৌগনি?
\q1 মহাক্না মী ময়ামগা ফত্তবা থবক তৌখ্রে,
\q1 অদুগা অশেংবা হকচাং অদু নঙোন্দগী চত্থোকখ্রে~।
\q1 নহাক্না ফত্তবা তৌবদা নহাক্না হরাউই~।
\q1
\v 16 যেহোবানা নহাক্কী মিং কৌখি,
\q1 অশংবা, য়েংবদা ফজবা চোর্ফোল পাম্বী, নিংথিজবী অমসুং অফবা মহৈ য়ানবী~।
\q1 অহৌবা নিন খোংবগা লোয়ননা মহাক্না মদুগী মথক্তা মৈ থারে,
\q1 মদুগী মশাশিং তেক্লে~।
\b
\p
\v 17 “ইস্রায়েলগী ইমুং অমসুং যিহূদাগী ইমুংগী ফত্তবগী মরম্না নহাকপু থাখিবা লান্মী তেঙ্গোলশিংগী যেহোবানা নহাক্কী নথক্তা ফত্তবা তৌনবা লাউথোক্লে~। মরমদি মখোয় মশাগী মথক্তা ফত্তবা তৌরে অমসুং মখোয়না বালদা মেক্রুক থাদুনা ঐবু শাউনবা কাইহৌরে~।”
\s1 যিরেমিয়াগী পুন্সিবু কিহনবা
\p
\v 18 যেহোবানা মদুগী মরমদা ঐঙোন্দা খঙহনবিরে অমসুং ঐনা মদু খঙলে; মরমদি নহাক্না মখোয়গী থবকশিং অদু ঐঙোন্দা উৎপিরে~।
\v 19 অদুবু ঐদি শা হাৎফমদা পুরকপা য়াউ মচা নৎত্রগা শল্লাবা অমগুম্না ওইরে; “ঐখোয়না উপাম্বী অদু মদুগী মহৈগা কোন্ননা মাঙহল্লসি, অদুগা মহাক্কী মমিং অমুক নীংশিংদনবা হিংলিবশিংগী লৈবাক্তগী মহাকপু মাঙ তাকহল্লসি,” হায়দুনা মখোয়না ঐগী মায়োক্তা শরৌ শীল্লে হায়বা ঐ খঙলমদে~।
\b
\q1
\v 20 অদুবু হে লান্মী তেঙ্গোলশিংগী যেহোবা,
\q1 চুম্না ৱায়েনবিবা,
\q1 পূক্নীং অমসুং থম্মোইবু চাং য়েংবিবা,
\q1 নহাক্না মখোয়গী মথক্তা লমন খুম্বা অদু ঐ উজগে,
\q1 মরমদি নঙোন্দা ঐগী ৱাকৎ খঙহঞ্জরে~।
\b
\p
\v 21 “মরম অদুনা ‘ঐখোয়গী খূত্তা নহাক শিদনবা যেহোবাগী মিংদা ৱা তাকথোক্কনু’ হায়দুনা নহাক্কী থৱায় লৌনবা থিরিবা অনাথোৎকী মীশিংগী মরমদা যেহোবানা অসুম্না হায়,
\v 22 মরম অদুনা লান্মী তেঙ্গোলশিংগী যেহোবানা অসুম্না হায়, ‘য়েংউ, ঐনা মখোয়বু চৈরাক পীগনি; নহারোনশিং থাঙশাংদা শিগনি, মখোয়গী মচা নুপীশিং অমসুং মচা নিপাশিং চাক্তাঙবদা শিগনি~।
\v 23 অদুগা মখোয়গী মী অমতা লৈহৌরোই, মরমদি ঐনা অনাথোৎকী মীশিংগী মথক্তা ফত্তবা পুরক্কনি, হায়বদি মখোয়বু চৈরাক পীবগী চহী পুরক্কনি~।’ ”
\c 12
\s1 যিরেমিয়াগী হায়জবা
\q1
\v 1 হে যেহোবা, ঐনা নঙোন্দা ৱাকৎচবা মতমদা, নহাক্তি ধর্ম্মচেনবনি;
\q1 অদুম ওইনমক নহাক্কী ৱায়েনগী মরমদা ঐনা নহাক্কা ৱা ঙাঙনজনীংই~।
\q1 ঈশ্বর নীংদবশিংগী লম্বী চাওখৎলিবা করিগীনো?
\q1 য়াম্না নমথাক তৌরিবা মখোয়না নুঙাইনা লৈরিবা করিগীনো?
\q1
\v 2 নহাক্না মখোয়বু থাবিরে, হোয়, মখোয়না মরাসু তারে;
\q1 মখোয়না হৌরে, হোয়, মখোয়না মহৈ য়াল্লে~।
\q1 নহাক মখোয়গী চীন্দা নক্না লৈ,
\q1 অদুবু মখোয়গী পূক্নীংদগী থাপ্না লৈ~।
\b
\q1
\v 3 অদুবু হে যেহোবা, নহাক্না ঐবু খঙবি,
\q1 নহাক্না ঐবু উরে,
\q1 অদুগা নঙোন্দা লৈবা ঐগী থম্মোই চাং য়েংবিরে~।
\q1 মখোয়বু য়াউগুম হাৎনবগীদমক চিংথোক্লকউ,
\q1 হাৎনবা নুমিৎকীদমক মখোয়বু তোঙান্না থম্মু~।
\q1
\v 4 কয়া কুইনা লৈবাক অসিনা তেংথা নাওইদুনা লৈখিগদগে,
\q1 লৌবুক লমহাঙ খুদিংগী মনা মশীং খুইথদুনা লৈখিগদগে?
\q1 শা উচেকশিং মাঙশিল্লক্লে, লৈবাক অসিদা লৈবশিংগী ফত্তবগী মরম্না,
\q1 মরমদি মখোয়না হায়, “মহাক্না ঐখোয়গী পোলোই উরোই~।”
\s1 যেহোবানা খুম্বা
\q1
\v 5 “নহাক্না খোঙ লান্মীশিংগা চেনমিন্নবদা, মখোয়না নহাকপু ৱাহল্লবদি,
\q1 নহাক্না শগোলশিংগা করম্না তান্নবা ঙমগনি?
\q1 নহাক্না চেৎনা থাজবা ঈঙথবগী লৈবাক অদুদা মখোয়না নহাকপু ৱাহল্লবদি,
\q1 যোর্দান তুরেনগী মোংশোংদা নহাক্না করম তৌগনি?
\q1
\v 6 নহাক্কী নচিন ননাউশিং, হায়বদি নহাক্কী নপাগী ইমুংনা,
\q1 মখোয়না নঙোন্দা লৌনম তৌরে;
\q1 হোয়, মখোয়না নহাক্কী তুংদা মীয়াম অমা কৌরে~।
\q1 মখোয়বু থাজগনু,
\q1 মখোয়না নঙোন্দা ফজবা ৱাহৈশিং হায়রবসু~।
\b
\q1
\v 7 “ঐনা ঐগী য়ূম থাদোক্লে, ঐনা ঐগী ফংফম থোকপা হুন্দোক্লে,
\q1 ঐনা ঐগী থৱায়গী য়াম্না নুংশিজবী মহাকপু মহাক্কী য়েক্নবশিংগী মখূত্তা পীথোক্লে~।
\q1
\v 8 ঐগী ফংফম থোকপদি ঐঙোন্দা উমংদা লৈবা নোংশা অমগুম ওইরে;
\q1 মহাক্না ঐগী মায়োক্তা ঙংই;
\q1 মরম অদুনা ঐনা মহাকপু য়েংথি~।
\q1
\v 9 ঐগী ফংফম থোকপদি ঐঙোন্দা মরাং তুরাংবা লঙজা ওইরে;
\q1 অকোয়বদা লৈবা লঙজাশিংনা মহাক্কী মায়োক্তা লৈ~।
\q1 লাকউ, লম্লক্কী শাশিং খোমজিল্লু,
\q1 মাঙহন্নবা লাকউ!
\b
\q1
\v 10 “য়াউশেনবা অয়াম্বনা ঐগী অঙ্গুর ইংখোল মাঙহল্লে,
\q1 মখোয়না ঐগী লৌবুক মখোঙনা নেৎখায়রে;
\q1 মখোয়না ঐগী ফজরবা লৌবুক মাঙ তাক্লবা লমহাঙ ওইহল্লে~।
\p
\v 11 মখোয়না মদু মাঙ তাকহল্লে;
\q1 মাঙ তাক্লদুনা, মদুনা ঐঙোন্দা তেংথা নাওইরি;
\q1 লৈবাক অপূম্বা মাঙ তাক্লে,
\q1 মরমদি কনা অমতনা মদু পূক্নীং চঙবিদ্রে~।
\q1
\v 12 লুট তৌবশিং লাক্লে লমহাঙ ফাওদুনা অহাঙবা অৱাংবা মফমশিংদা,
\q1 যেহোবাগী থাঙশাংনা মাঙহনগনি
\q1 লৈবাক অদুগী ঙমখৈ অমদগী অতোপ্পা ঙমখৈ অমা ফাওবা;
\q1 মী অমতা ঈঙথবা ফংলোই~।
\q1
\v 13 মখোয়না গেহু হুল্লে অদুবু তিংখংশিং লোক্কনি;
\q1 মখোয়না মশাবু ৱাহঞ্জরে অদুবু তোংজবা লৈরোই~।
\q1 নখোয়গী মহৈ মরোংদা মখোয় ঈকাইজগনি,
\q1 যেহোবাগী মৈ হৌনা শাউবগী মরম্না~।”
\b
\p
\v 14 যেহোবানা অসুম্না হায়, “ঐগী মী ইস্রায়েলদা ঐনা পীখ্রবা ফংফম থোকপা শোকপা ঐগী ফত্তবা য়ূম্লোন্নবা পূম্নমক্কী মায়োক্তা, য়েংউ, ঐনা মখোয়গী লৈবাক্তগী মখোয়বু মরু ফংনা মাঙহনগনি অমসুং মখোয়গী মরক্তগী যিহূদাগী ইমুং মরু ফংনা মাঙহনগনি~।
\v 15 ঐনা মখোয়বু মরু ফংনা মাঙহল্লবা তুংদা ঐনা হন্দুনা মখোয়বু অমুক হন্না নুংশিবিগনি, অদুগা মখোয় মী খুদিংমকপু অমুক হন্না মাগী মাগী ফংফম থোকপদা অমসুং মাগী মাগী লৈবাক্তা পুবিরক্কনি~।
\v 16 মখোয়না ঐগী মীশিংবু \f + \fr 12:16 \fk বাল: \ft অর্থদি “ইবুংঙো,” ফিনিসিয়াগী মরু ওইবা লাই~।\f*বালগী মিং পন্দুনা ৱাশকপা তম্বিখিবগুম, ‘যেহোবা হিংলি’ হায়না ঐগী মিং পন্দুনা ৱাশক্লবদি, মখোয়না পূক্নীং চঙনা ঐগী মীশিংগী মচৎ মতৌ তম্লবদি, মখোয়বু ঐগী মীশিংগী মরক্তা শেমগৎপিগনি~।
\v 17 অদুবু মখোয়না হায়বা ইন্দ্রবদি, ঐনা জাতি অদু মরু ফংনা ফুক্তোক্কনি অমসুং মাঙহনগনি,” যেহোবানা হায়~।
\c 13
\s1 অপৎপা খ্বাঙয়েৎকী খূদম
\p
\v 1 যেহোবানা অসুম্না ঐঙোন্দা হায়খি, “চৎলু, লিনেনগী খ্বাঙয়েৎ অমা লৈদুনা নখ্বাঙদা ফাজিল্লু, অদুগা মদু ঈশিংদা থমগনু~।”
\v 2 মরম অদুনা যেহোবাগী ৱা মতুং ইন্না ঐনা খ্বাঙয়েৎ অমা লৈদুনা ঐগী খ্বাঙদা ফাজিল্লম্মী~।
\p
\v 3 অদুদগী যেহোবাগী ৱা অদু ঐঙোন্দা অনীরকশুবা ওইনা লাক্তুনা হায়রকই,
\v 4 “নহাক্কী নখ্বাঙদা ফারিবা নহাক্না লৈখিবা খ্বাঙয়েৎ অদু লৌ, অদুগা হৌগত্তুনা ইউফ্রেটিস তুরেন্দা চৎলু অমসুং মফম অদুদা নূঙজাউ অমগী মখুন্দা মদু লোৎশিল্লু~।”
\v 5 অদুদগী যেহোবানা ঐঙোন্দা য়াথং পীখিবা অদুগুম্না, ঐনা চত্তুনা মদু ইউফ্রটিস তুরেন্দা লোৎখি~।
\p
\v 6 নুমিৎ কয়ানিগী মতুংদা অসুম্না থোকখি, যেহোবানা ঐঙোন্দা হায়খি, “হৌগৎলু, ইউফ্রেটিস তুরেন্দা চৎলু, অদুগা মফম অদুদা লোৎনবা ঐনা নঙোন্দা য়াথং পীখিবা খ্বাঙয়েৎ অদু মফম অদুদগী লৌরু~।”
\v 7 অদুদগী ঐনা ইউফ্রেটিস তুরেন্দা চৎলগা তৌথোক্তুনা ঐনা লোত্তুনা থনম্বা মফম অদুদগী খ্বাঙয়েৎ অদু পুরকখি~। য়েংউ, খ্বাঙয়েৎ অদু পৎলে~। মদু করিসু কান্নদ্রে~।
\p
\v 8 অদুদগী যেহোবাগী ৱা অদু ঐঙোন্দা লাক্তুনা হায়রকই,
\v 9 “যেহোবানা অসুম্না হায়খি, ‘মতৌ অসুম্না যিহূদাগী নাপন অমসুং যেরূশালেমগী কা হেনবা নাপন ঐনা মাঙহনগনি~।
\v 10 মসিগী ফত্তবা মীশিং অসি ঐগী ৱা তাও হায়বা য়াদে, মখোয়গী পূক্নীং নুঙ্গন্নবগী মতুং ইন্না চৎলি, অদুগা অতোপ্পা লাইশিংবু থৌগল তৌনবা অমসুং খুরুম্নবা মখোয়গী মতুং ইন্দুনা চৎলি~। মখোয় অসি করিসু কান্নদ্রবা খ্বাঙয়েৎ অসিগুম্না ওইগনি~।
\v 11 খ্বাঙয়েৎনা মী অমগী খ্বাঙদা ফাজিনবগুম্না ঐনা ইস্রায়েলগী ইমুং অপূম্বা অমসুং যিহূদাগী ইমুং অপূম্বা ঐঙোন্দা ফাজিলহল্লে,’ যেহোবানা হায়, ‘অদুনা মখোয় ঐগী ইফমদা ঐগী মী, মিংচৎ, থাগৎপা অমসুং মতিক মঙানগী মরম ওইনবনি; অদুবু মখোয়না তানীংদে~।’
\s1 য়ু খরুংগী পান্দম
\p
\v 12 “মরম অদুনা নহাক্না মখোয়দা ৱা অসি হায়গদবনি, ‘ইস্রায়েলগী ঈশ্বর যেহোবানা অসুম্না হায়, “খরুং খুদিংমক য়ু থন্না হাপকদবনি~।” ’ “অদুগা মখোয়না নঙোন্দা হায়গনি, ‘খরুং খুদিংমক য়ু থন্না হাপকদবনি হায়বা ঐখোয় তশেংনা খঙদব্রা?’
\p
\v 13 “মতম অদুদা নহাক্না মখোয়দা হায়গদবনি, ‘যেহোবানা অসুম্না হায়, “য়েংউ, ঐনা লৈবাক অসিদা লৈরিবা পূম্নমক, হায়বদি দেবিদকী ফম্বান্দা ফম্লিবা নিংথৌশিং, পুরোহিৎশিং, ৱা তাকথোকপা মীশিং অমসুং যেরূশালেমদা লৈবা পূম্নমকপু য়ু ঙাওবনা থনহনগনি!
\v 14 ঐনা অমগা অমগা, হায়বদি মপাগা মচাগা থেঙ্গায়হনগনি,” যেহোবানা হায়, “ঐনা নুংশিবা উৎলোই, কূপশিনবিরোই, চানবিরোই, অদুবু মখোয়বু মাঙহনগনি~।” ’ ”
\b
\q1
\v 15 তাও অমসুং মুন্না তাও, নাপন তৌগনু;
\q1 মরমদি যেহোবানা হায়খ্রে~।
\q1
\v 16 নহাক্কী ঈশ্বর যেহোবাবু মতিক মঙান চাউহল্লু,
\q1 মহাক্না মমহন্দ্রিঙৈগী মমাঙদা,
\q1 নখোঙনা অমম্বা চীংশিংদা খুদি থীদ্রিঙৈগী মমাঙদা,
\q1 নখোয়না মঙান ঙাইরিঙৈদা,
\q1 মহাক্না মদু \f + \fr 13:16 \fk অশিবগী মমি: \ft অর্থদি ‘শূকমুক মম্বা’ হায়বা য়াই~।\f*অশিবগী মমি ওইহনগনি অমসুং য়াম্না মমহনগনি~।
\q1
\v 17 অদুবু নখোয়না মদু তাদ্রবদি,
\q1 নখোয়গী নাপনগীদমক ঐগী থৱায়না অরোনবা মফমশিংদা কপকনি;
\q1 ঐগী মিৎনা শাথিনা কপকনি অমসুং পিরাং শিন্থগনি,
\q1 মরমদি যেহোবাগী য়াউ শঙ্গু ফাদুনা পুখ্রে~।
\b
\q1
\v 18 নিংথৌ অমসুং মমা মহারানীদা হায়য়ু,
\q1 “নখোয় নোল্লুকচৌ, ফমথৌ;
\q1 মরমদি নখোয়গী নিংথিজরবা লূহুপ,
\q1 নখোয়গী নতিক নঙানগী লূহুপ তারগনি~।”
\q1
\v 19 নেগেবতা লৈবা সহরশিং থিংজিনগনি,
\q1 মদু কনা অমতনা হাংদোক্লরোই;
\q1 যিহূদাদা লৈবা পূম্নমক লানফা ওইনা পুখিগনি;
\q1 মদু অমতা চিত্থদনা লানফা ওইনা পুখিগনি~।
\b
\q1
\v 20 নমিৎ থাঙ্গত্তুনা য়েংউ,
\q1 অৱাংলোমদগী লাকপা মখোয়বু~।
\q1 নঙোন্দা পীখিবা য়াউ শঙ্গু অদু কদায়দা লৈ,
\q1 নহাক্কী ফজরবা য়াউ?
\q1
\v 21 মহাক্না নহাকপু চৈরাক পীবদা নহাক্না করি হায়গনি?
\q1 মরমদি নহাক্না মখোয়বু লুচিংবশিং ওইনবা,
\q1 নহাক্কী নথক্তা মপু ওইনবা তম্বিরে~।
\q1 অৱাবনা নহাকপু ফারোইদ্রা,
\q1 নাউয়েক্নরিবী নুপী অমগুম্না?
\q1
\v 22 নহাক্না নথম্মোইদা হায়রবদি,
\q1 “ঐঙোন্দা পূম্নমক অসি থোক্লিবা করিগীনো?”
\q1 নহাক্কী অয়োল অরান য়াম্মনবনা,
\q1 নহাক্কী ফি লৌথোকপনি,
\q1 নহাক্কী খূনিং ইহাঙ হাঙহনবনি~।
\q1
\v 23 কূশ মচানা মহাক্কী ঊনশা নৎত্রগা কবোকৈনা মহাক্কী মরাং তুরাংবা হোংহনবা ঙম্ব্রা?
\q1 মদু ঙম্লবদি ফত্তবদা হৈনবা নখোয়সু অফবা তৌবা ঙমগনি~।
\b
\q1
\v 24 “মরম অদুনা ঐনা মখোয়বু ফৌৱামগুম্না চাইথোক্কনি
\q1 লমহাঙগী নুংশিৎনা হুমদুনা পুবা~।
\q1
\v 25 মসিদি নহাক্কী নরাইবক্নি,
\q1 ঐঙোন্দগী চাং তমখ্রবা নহাক্কী শরূক্নি,” যেহোবানা হায়,
\q1 “মরমদি নহাক্না ঐবু কাউথোক্লে,
\q1 অদুগা অরানবদা চেৎনা থাজরে~।
\q1
\v 26 মরম অদুনা ঐনা নহাক্কী ফিরোনশিং নমায়দা হায়গৎকনি,
\q1 মরমদি নহাক্কী ঈকাইবা উনবা~।
\q1
\v 27 ঐনা উরে, নহাক্কী লান্নবগী থবকশিং,
\q1 নহাক্কী পাদোংনীংবগী খোংইবশিং,
\q1 নহাক্কী ওক্তবীগী লূদবা লমচৎ,
\q1 লমহাঙশিংদা লৈবা চীংদা তৌখিবা নহাক্কী হঙ্গোইবা থবকশিং~।
\q1 হে যেরূশালেম, নঙোন্দা অৱাবনিদা!
\q1 কয়াম কুইনা শেংদদুনা লৈখিগদগে?”
\c 14
\s1 ঈকংগী মরীদা পাউ
\p
\v 1 ঈকং থোকপগী মরমদা যিরেমিয়াদা লাকখিবা যেহোবাগী ৱা~।
\b
\q1
\v 2 “যিহূদানা তেংথাই,
\q1 মহাক্কী থোঙজাউশিং শোন্থরে;
\q1 মখোয়না লৈবাক অদুগীদমক তেংথা নাওইরি,
\q1 অদুগা যেরূশালেমগী কপচবগী খোঞ্জেন অদু মথক্লোমদা কাখৎলি~।
\q1
\v 3 মখোয়গী অচৌ অশাংশিংনা মখোয়গী অঙাংশিংবু ঈশিং শোকপা থারে;
\q1 মখোয়না ঈশিং কোম তান্না চৎলে অমসুং ঈশিং ফংদে~।
\q1 মখোয়না মখোয়গী পাত্র অদু ইহাঙ হাঙনা হল্লক্লে;
\q1 মখোয় ঈকাইরে অমসুং চমম্নরে,
\q1 অদুগা মখোয়গী কোক কূপশিল্লম্মী~।
\q1
\v 4 লৈপাক লৈক্রক চৎলে,
\q1 মালেমদা নোং তাদবা মরম্না,
\q1 লৌ খোইবশিংসু ঈকাইবা নংলে;
\q1 মখোয়না মকোকশিং কুপশিল্লে~।
\q1
\v 5 হোয়, শজি অমোম্নসু লৌবুক লমহাঙদা মচা পোক্লে,
\q1 অদুগা মদু হুন্দোক্লে, মরমদি মফম অদুদা নাপী লৈত্রে~।
\q1
\v 6 লম্লক্কী লোলাশিংনা অহাঙবা অৱাংবা মফমশিংদা লেপ্লে;
\q1 মখোয়না লমহূইশিংগুম্না নুংশিত্তা মনম শুৎ শুৎ নম্লে;
\q1 মখোয়গী মমিৎ কুৎশিল্লে;
\q1 মরমদি মফম অদুদা নাপী লৈত্রে~।”
\b
\q1
\v 7 হে যেহোবা, ঐখোয়গী অয়োল অরান্না ঐখোয়গী মায়োক্তা সাক্ষী পীরবসু,
\q1 নহাক্কী মিংগী মরমগীদমক মদু তৌবিয়ু;
\q1 মরমদি ঐখোয়গী নীংহন্নবদি য়ামই,
\q1 ঐখোয়না নহাক্কী নথক্তা পাপ তৌরে~।
\q1
\v 8 হে ইস্রায়েলগী আশা, অৱাবগী মতমদা মসিগী কনবিবা মপু ওইরিবা,
\q1 নহাক্না লৈবাক অসিদা মীরৈবাক মচা অমগুম,
\q1 অদুগা লংফৈ চৎপা মী অমগুম্না অহিং অমা য়ায়রেক্কদবা করিগীনো?
\q1
\v 9 নহাক্না চঙক্নবা মী অমগুম,
\q1 কনবিবা ঙমদবা অকনবা মী অমগুম ওইগদবা করিগীনো?
\q1 অদুম ওইনমক হে যেহোবা, নহাক ঐখোয়গী ইরক্তা লৈ,
\q1 নহাক্কী মিংগী মপান্না ঐখোয়বু কৌখ্রে,
\q1 ঐখোয়বু থাদোকপিগনু!
\b
\p
\v 10 যেহোবানা মহাক্কী মীশিংদা অসুম্না হায়,
\b
\q1 “অসুম্না মখোয়না কোয়চৎ চৎপা পামই,
\q1 মখোয়না চৎপা লেপ্তে~।
\q1 মরম অদুনা যেহোবানা মখোয়বু য়াদ্রে;
\q1 মহাক্না মখোয়গী অয়োল অরান নীংশিংগনি,
\q1 মখোয়গী পাপশিংগী চৈরাক পীগনি~।”
\p
\v 11 অদুদগী যেহোবানা ঐঙোন্দা হায়খি, “মীশিং অসিগী ফনবগীদমক হায়জগনু~।
\v 12 মখোয়না চরা হেনবদা, ঐনা মখোয়গী কপচবা তারোই; মখোয়না মৈ থাদোকপগী কৎনপোৎ অমসুং মহৈ মরোংগী কৎনপোৎ কৎপদা ঐনা মদু লৌরোই~। অদুবু ঐনা মখোয়বু থাঙশাংনা, চাক্তাঙবনা অমসুং শিগনবা লায়নানা মাঙহনগনি~।”
\p
\v 13 অদুদগী ঐনা হায়খি, “অৱাবনিদা, ইবুংঙো যেহোবা! য়েংউ, ৱা তাকথোকপা মীশিংনা মখোয়দা হায়, ‘নখোয়না থাঙশাং উরোই, নখোয়না চাক্তাঙবসু থেংনরোই, অদুবু ঐনা মফম অসিদা নখোয়দা অচুম্বা ঈঙথবা পীবিগনি~।’ ”
\p
\v 14 অদুগা যেহোবানা ঐঙোন্দা হায়খি, “ৱা তাকথোকপা মীশিংনা ঐগী মিংদা লান্না ৱা তাকথোকই~। ঐনা মখোয়বু থাবা নত্তে, ঐনা মখোয়দা য়াথং পীখিবসু লৈতে, মখোয়দা ৱা হায়খিবসু লৈতে; মখোয়না নখোয়দা চুমদবা দর্শন অমা, লাইবাউ, কান্নদ্রবা হীরমশিং অমসুং মখোয়গী পূক্নীংগী নমথাক্কী মরমদা ৱা তাকথোকই~।
\v 15 মরম অদুনা ঐগী মিংদা ৱা তাকথোক্লিবা ৱা তাকথোকপা মীশিংগী মরমদা যেহোবানা অসুম্না হায়, ‘ঐনা মখোয়বু থাখিবা নত্তে,’ অদুম ওইনমক মখোয়না হায়, ‘লৈবাক অসিগী মনুংদা থাঙশাং অমসুং চাক্তাঙবা লৈরোই~।’ ‘থাঙশাং অমসুং চাক্তাঙবনা ৱা তাকথোকপা মীশিং অদুবু তূম্না মাঙহনগনি!
\v 16 অদুগা মখোয়না ৱা তাকথোক্লুরিবা মীশিং অদু চাক্তাঙবা অমসুং থাঙশাংগী মরম্না যেরূশালেমগী লমজাওশিংদা লংথোক্কনি; মখোয়বু মখোয়গী নুপীশিং, মখোয়গী মচা নিপাশিং, মখোয়গী মচা নুপীশিংবু ফুম্বিনবা কনা অমতা লৈরোই~। মরমদি ঐনা মখোয়গী মথক্তা মখোয়গী ফত্তবা হৈথগনি~।’
\v 17 “মরম অদুনা নহাক্না মখোয়দা ৱা অসি হায়গদবনি,
\b
\q1 ‘অহিং নুংথিল নাইদনা ইমিত্তগী পিরাং শিন্থরি,
\q1 মখোয় অরেপ্পা লৈতে;
\q1 মরমদি ঐগী মীশিংগী অশেংবী মচা নুপী শাথিনা শোক্লে, শাথিবা চৈথেংগা লোয়ননা~।
\q1
\v 18 ঐনা লৌবুক্তা চৎলবদি,
\q1 য়েংউ, থাঙশাংনা হাৎলবা অশিবশিং!
\q1 অদুগা ঐনা সহরদা চঙলবদি,
\q1 য়েংউ, চাক্তাঙবদগী নারবা মীশিং!
\q1 হোয়, ৱা তাকথোকপা মী অমসুং পুরোহিৎ অনীমক মখোয়না খঙদবা লমদা কোয়না চত্তুনা লৈ~।’ ”
\b
\q1
\v 19 নহাক্না যিহূদাবু শুপয়ামক য়াবিদব্রা?
\q1 নহাক্না সিয়োনবু হঙ্গোইরব্রা?
\q1 নহাক্না ঐখোয়বু য়ৈবিরিবা করিগীনো? ঐখোয়গীদমক ফবা লৈত্রিবা করিগীনো?
\q1 ঐখোয়না ঈঙথবা ফংনবা থিজখি, অদুবু অফবা লৈতে;
\q1 অনাবা ফবগী মতম্নি, অদুবু য়েংউ, অকিবা ঙাক্তনি~।
\q1
\v 20 হে যেহোবা, ঐখোয়না খঙজরে, ঐখোয়গী ঈশ্বর নীংদবা
\q1 ঐখোয়গী ইপা ইপুশিংগী অয়োল অরান,
\q1 মরমদি ঐখোয়না নহাক্কী মায়োক্তা পাপ তৌরে~।
\q1
\v 21 নহাক্কী মিংগীদমক ঐখোয়বু তুক্কচবিগনু,
\q1 নহাক্কী নতিক নঙানগী ফম্বান অদু হন্থনা য়েংবিগনু~।
\q1 নীংশিংবিয়ু, নহাক্কা ঐখোয়গা লেপ্নখিবা নহাক্কী ৱালেপ্নবা থুগাইবিগনু~।
\q1
\v 22 জাতিশিংগী লাইশিংগী মরক্তা নোং তাহনবা ঙম্বা লৈব্রা?
\q1 নৎত্রগা অতিয়া নোংদোন্না নোং চুহনবা ঙম্ব্রা?
\q1 মহাক অদু নহাক নৎত্রা, হে ঐখোয়গী ঈশ্বর যেহোবা?
\q1 মরম অদুনা ঐখোয়না নহাকপু আশা তৌদুনা ঙাইজৈ,
\q1 মরমদি নহাক্না পূম্নমক অসি শেম্বিখ্রবনি~।
\c 15
\s1 ৱায়েন শোয়দবা
\p
\v 1 অদুদগী যেহোবানা ঐঙোন্দা হায়খি, “মৌশি অমসুং সমূয়েলনা ঐগী মাঙদা লেপ্লবসু, ঐগী \f + \fr 15:1 \fk পূক্নীং: \ft হিব্রুদা “থৱায়~।”\f*পূক্নীংদি মীশিং অসিদা লৈতে~। ঐগী মাঙদগী মখোয়বু তান্থোকখ্রো অমসুং মখোয় চৎখ্রসনু~।
\v 2 করিগুম্বা মখোয়না নঙোন্দা হায়রবদি, ‘ঐখোয় কদায়দা চৎকনি?’ নহাক্না মখোয়দা হায়গদবনি, ‘যেহোবানা অসুম্না হায়:
\b
\q1 “শিগদবা মখোয় অদুনা অশিবদা;
\q1 থাঙশাংদা শিগদবা অদুনা থাঙশাংদা;
\q1 চাক্তাঙবদা শিগদবা অদুনা চাক্তাঙবদা;
\q1 লানফা ওইগদবা অদুনা লানফা ওইনা চৎকনি~।” ’
\p
\v 3 “ঐনা মখোয়গী মথক্তা মখল মরিগী অৱাবা থমগনি,” যেহোবানা হায়: “হাৎননবা থাঙশাং, শেগায়ননবা হূইশিং, চাথোক্ননবা অমসুং মাঙহন্ননবা অতিয়া নোংদোনগী উচেক ৱায়া অমসুং লম্লক্কী শাশিং~।
\v 4 হিজকীয়াগী মচা নিপা যিহূদাগী নিংথৌ, মনাসেনা যেরূশালেমদা তৌখিবা অদুগী মরম্না ঐনা মখোয়বু মালেমগী নিংথৌ লৈবাক পূম্নমক্কী তুক্কচনফম ওইহনগনি~।
\b
\q1
\v 5 “হে যেরূশালেম, কনানা নহাকপু নুংশিবিগনি?
\q1 নৎত্রগা কনানা নহাক্কীদমক তেংথাবিগনি?
\q1 নৎত্রগা নহাক করম তৌরি হায়না হংনবা কনানা নঙোন্দা লৈশিনবিরক্কনি?
\q1
\v 6 নহাক্না ঐবু থাদোক্লম্লে,” যেহোবানা হায়,
\q1 “নহাক নীংহন্নদুনা চৎখ্রে~।
\q1 মরম অদুনা ঐনা নহাক্কী মায়োক্তা ঐগী খূৎ তিংথোক্কনি অমসুং নহাকপু মাঙহনগনি;
\q1 ঐনা পূক্নীং ফাথদুনা লৈবা ঙমদ্রে!
\q1
\v 7 ঐনা মখোয়বু লৈবাক অদুগী থোঙজাউদা মহৈ মরোং হুম্নবা হুমাইনা হুমদোক্কনি;
\q1 ঐনা মখোয়বু মচাশিং কায়নহনগনি;
\q1 ঐনা ঐগী মীশিং মাঙহনগনি,
\q1 মখোয়না মখোয়গী মচৎ মতৌদগী হল্লক্তে~।
\q1
\v 8 মখোয়গী লুখ্রাবীশিং ঐগী মাঙদা সমুদ্রগী লৈঙোইদগী হেন্না হেনগৎলক্কনি;
\q1 ঐনা মখোয়গী মথক্তা,
\q1 নহারোনশিংগী মমাগী মায়োক্তা,
\q1 নুমিৎ য়ুংবা মতমদা লুট তৌবশিং পুরক্লে;
\q1 ঐনা খূদক্তা মদুগী মথক্তা অৱাবা অমসুং অকিবা তাহল্লে~।
\b
\q1
\v 9 “মচা তরেৎ পোকচবী মমা অদু চোকথরে;
\q1 মহাক নুংশা স্বর ৱানা হোল্লে;
\q1 নুংথিল ওইরিঙৈদা মহাক্কী নুমিৎ তারে,
\q1 মহাক ঈকাইবা নংদুনা চমম্নরে;
\q1 ঐনা মখোয়গী লেমহৌবশিং অদু থাঙশাংদা,
\q1 মখোয়গী য়েক্নবশিংগী মমাঙদা পীথোক্কনি,” যেহোবানা হায়~।
\b
\q1
\v 10 ঐঙোন্দা অৱাবনিদা, ঐগী ইমা!
\q1 নহাক্না ঐবু পোকপিরে,
\q1 মালেম অপূম্বদা য়েৎনবা অমসুং খৎনবা মী ওইনা!
\q1 ঐনা শেন্দোয় ফংনবা শেন পুথোক্তে,
\q1 মীশিংনসু শেন্দোয় ফংনবা ঐঙোন্দা শেন পুথোক্তে,
\q1 অদুম ওইনমক মখোয় খুদিংমক্না ঐবু শিরাপ তৌই~।
\b
\q1
\v 11 যেহোবানা হায়খি,
\b
\q1 “অচুম্বমক নহাক্কী লেমহৌবশিংদা অফবা ওইগনি;
\q1 অচুম্বমক ঐনা য়েক্নবশিংবু নঙোন্দা নোঞ্জহনগনি
\q1 খুদোংথীবা অমসুং ৱারবা মতমদা~।
\q1
\v 12 য়োৎ থুদেকপা ঙম্ব্রা,
\q1 অৱাংলোমগী য়োৎ অমসুং পিথ্রাই?
\q1
\v 13 নহাক্কী লন অমসুং নরন নথুম পূম্নমক
\q1 মুল্লকপা পোৎ ওইনা মমল য়াওদনা ঐনা পীগনি,
\q1 নহাক্কী পাপ পূম্নমক্কী মরম্না নহাক্কী লৈবাক অপূম্বা~।
\q1
\v 14 ঐনা নহাকপু নহাক্কী য়েক্নবশিংগা লোয়ননা
\q1 নহাক্না খঙদবা লৈবাক অমদা লান্থোকহনগনি;
\q1 মরমদি ঐগী অশাউবদা মৈ হৌরি,
\q1 মদুনা নখোয়বু চাকথেক্কনি~।”
\b
\q1
\v 15 হে যেহোবা, নহাক্না খঙবি;
\q1 ঐবু নীংশিংবিয়ু অমসুং ঐবু য়েংশিনবিয়ু,
\q1 ঐবু ওৎনৈবশিংগী মথক্তা লমন খুম্বিয়ু;
\q1 নহাক্কী কুইনা খাঙবিবা অদুগী মরম্না ঐবু পুথোকপিগনু~।
\q1 নহাক্কীদমক্তা ঐনা মীচৈ খাঙবনি হায়বা খঙবিয়ু~।
\q1
\v 16 নহাক্কী ৱাহৈশিং ফংলে অমসুং ঐনা মখোয় অদু চারে,
\q1 নহাক্কী ৱাদি ঐঙোন্দা ঐগী থম্মোইগী নুঙাইফম অমসুং হরাউফম ওইরে;
\q1 মরমদি নহাক্কী মিংগী মপান্না ঐবু কৌবিরে,
\q1 হে লান্মী তেঙ্গোলশিংগী ঈশ্বর যেহোবা~।
\q1
\v 17 ঐনা করেম কথাইনবশিংগী তিন্নবদা ফমখিদে অমসুং হরাউখিদে;
\q1 নহাক্কী খূৎকী মরম্না ঐ ইথন্তা ফম্লে,
\q1 মরমদি নহাক্না ঐবু মৈ হৌনা শাউবনা থনহল্লে~।
\q1
\v 18 ঐগী অনাবা অসুম লৈরিবা,
\q1 ঐগী অশোকপা ফৎত্রিবা,
\q1 ফবা ঙমদ্রিবা করিগীনো?
\q1 অওইবমক নহাক ঐঙোন্দা কংলবা নমথাক্কী ঈশিং খোং অমগুম ওইগদ্রা?
\p
\v 19 মরম অদুনা যেহোবানা অসুম্না হায়,
\b
\q1 “নহাক্না অমুক হল্লক্লবদি,
\q1 ঐনা নহাকপু অমুক হন্না পুরক্কনি;
\q1 নহাক্না ঐগী মাঙদা লেপকনি;
\q1 নহাক্না কান্নদবা অদুদগী মমল য়াম্বা পোৎ লৌথোক্লবদি,
\q1 নহাক ঐগী চীনগুম ওইগনি~।
\q1 মখোয় নঙোন্দা হল্লকসনু,
\q1 অদুবু নহাক্নদি মখোয়গী মফমদা চৎকনু~।
\b
\q1
\v 20 ঐনা নহাকপু মীশিং অসিগী মফমদা খাজিল্লবা পিথ্রাইগী চেকপল ওইহনগনি;
\q1 মখোয়না নহাক্কী মায়োক্তা শোক্নগনি,
\q1 অদুবু মখোয়নদি নহাকপু ঙম্লোই;
\q1 মরমদি নহাকপু কন্নবা অমসুং কনবিনবা
\q1 ঐনা নহাকপু লোয়নবিরি,” যেহোবানা হায়~।
\q1
\v 21 “ঐনা নহাকপু ফত্তবশিংগী মখূত্তগী কনবিগনি,
\q1 ঐনা নহাকপু শাথিবা মীশিংগী মখূত্তগী হন্দোকপিগনি~।”
\c 16
\s1 লুহোংদবা ৱা তাকথোকপগী খূদম
\p
\v 1 যেহোবাগী ৱা ঐঙোন্দা লাক্তুনা হায়রকই,
\v 2 “নহাক্না নশাগীদমক নুপী থিরোইদবনি, মফম অসিদা নহাক্কী নচা নিপা অমসুং নচা নুপীশিং লৈরোইদবনি~।”
\v 3 মফম অসিদা পোকপা মচা নিপাশিং, মচা নুপীশিংগী মরমদা, লৈবাক অসিদা মখোয়বু পোকপা মমাশিংগী মরমদা অমসুং মখোয়বু পোকপা মপাশিংগী মরমদা যেহোবানা অসুম্না হায়,
\v 4 “মখোয় শাথিনা নাদুনা শিগনি~। কনানসু মখোয়গীদমক তেংথাবিরোই, কনানসু মখোয়বু ফুম্বিরোই, অদুবু মখোয় মালেমগী লৈমায়দা তাবা অমোৎ অকায়গুম ওইগনি~। মখোয় থাঙশাংনা অমসুং চাক্তাঙবনা তুম্না মাঙহনগনি, মখোয়গী অশিবা মশাশিং অদু অতিয়াগী উচেকশিংগী অমসুং মালেমগী শাশিংগী মচীঞ্জাক ওইগনি~।”
\p
\v 5 মরমদি যেহোবানা অসুম্না হায়, “তেংথা নাওইবগী য়ূমদা চঙগনু, মখোয়গা তেংথামিন্ননবা নৎত্রগা মখোয়গা কপমিন্ননবা চৎকনু; মরমদি ঐনা মীশিং অসিদগী ঐগী ঈঙথবা লৌথোক্লে,” যেহোবানা হায়, “লেঙদ্রবা নুংশিবা অমসুং চানবিবা~।
\v 6 অচৌবা অমসুং মচা অনীমক লৈবাক অসিদা শিগনি~। মখোয়বু ফুম্বিরোই; মীশিংনা মখোয়গীদমকসু তেংথাবিরোই, মখোয়গীদমক মশাসু ককথৎলোই, মখোয়গীদমক মশাগী মরু কোক্লোই~।
\v 7 মীশিংনা অশিবশিংগীদমক তেংথা নাওইরিবা মখোয়বু থেমজিল্লিবা মখোয়গীদমক চানবা পীরোই~। মখোয়গী মপা নৎত্রগা মমাগী ওইরবসু মী কনা অমতনা মখোয়বু থেমজিন্নবা থক্নবগী তেঙ্গোৎ মখোয়দা পীরোই~।
\v 8 নহাক্না মখোয়গা ফম্মিন্নদুনা চানবা অমসুং থক্নবা চাক খাঙলিবা য়ূমদা চঙগনু~।”
\p
\v 9 মরমদি ইস্রায়েলগী ঈশ্বর, লান্মী তেঙ্গোলশিংগী যেহোবানা অসুম্না হায়, “য়েংউ, ঐনা নখোয়গী নমাঙমক্তদা, নখোয়না হিংলিঙৈদা, মফম অসিদা হরাউ কুমৈগী খোঞ্জেন, নুঙাইবগী খোঞ্জেন, বরগী খোঞ্জেন অমসুং কন্যাগী খোঞ্জেন তাহল্লোই~।
\p
\v 10 “অদুগা অসুম্না থোক্কনি, নহাক্না মীশিং অসিদা ৱা পূম্নমক অসি হায়বদা মখোয়না নঙোন্দা হায়গনি, ‘করিগীদমক যেহোবানা ঐখোয়গী ইথক্তা অচৌবা মাঙ তাকপা অসি থোক্নবা লাউথোক্লিবনো? নৎত্রগা ঐখোয়গী অয়োল অরান করিনো? ঐখোয়গী ঈশ্বর যেহোবাগী মায়োক্তা ঐখোয়না তৌখিবা পাপ অদু করিনো?’
\v 11 মদুদা নহাক্না মখোয়দা হায়গদবনি, ‘নখোয়গী নপা নপুশিংনা ঐবু থাদোকখ্রে,’ যেহোবানা হায়, ‘অতোপ্পা লাইশিংগী মতুং ইন্দুনা চৎখ্রে, মখোয়বু থৌগল তৌদুনা খুরুম্লে, ঐবু থাদোক্লে অমসুং ঐগী ৱায়েন য়াথং ঙাক্ত্রে~।
\v 12 নপা নপুশিংদগী হেন্না নখোয়না ফত্তবা তৌরে~। য়েংউ, নখোয় মী খুদিংনা মাগী মাগী ফত্তবা পূক্নীংগী নুঙ্গন্নবগী মতুং ইন্না চৎপনা ঐগী ৱা পূক্নীং চঙনা তাদে~।
\v 13 মরম অদুনা ঐনা নখোয়বু লৈবাক অসিদগী নখোয়না অমসুং নখোয়গী নপা নপুশিংনা খঙদবা লৈবাক অমদা তান্থোক্কনি, মফম অদুদা নখোয়না অহিং নুংথিল নাইদনা অতোপ্পা লাইশিংবু থৌগল তৌগনি, মফম অদুদা ঐনা নখোয়বু চানবিরোই~।’
\s1 ঈশ্বরনা ইস্রায়েলবু হঞ্জিনবিগনি
\p
\v 14 “মরম অদুনা য়েংউ, নুমিৎশিং অদু লাক্লি,” যেহোবানা হায়, “মদুদি মসি অমুক হন্না হায়ররোই, ‘ইস্রায়েল মচাশিংবু ইজিপ লৈবাক্তগী পুথোকপিরকপা যেহোবা হিংলি,’
\v 15 অদুবু ‘ইস্রায়েল মচাশিংবু অৱাংলোমগী লৈবাক্তগী অমসুং মহাক্না মখোয়বু তান্থোকখিবা লৈবাক পূম্নমক্তগী পুথোকপিরকপা যেহোবা হিংলি’ হায়গনি; মরমদি ঐনা মখোয়গী মপা মপুশিংদা পীবিখিবা মখোয়গী লৈবাক অদুদা ঐনা মখোয়বু অমুক হন্না পুশিনবিগনি~।
\p
\v 16 “য়েংউ, ঐনা ঙা ফাবা মী ময়াম কৌহনগনি,” যেহোবানা হায়, “মখোয়না মখোয়বু ফাগনি; অদুগী মতুংদা ঐনা শাদানবা ময়াম কৌহনগনি, অদুগা মখোয়না মখোয়বু চীংজাউ খুদিংদগী, চীং খুদিংদগী অমসুং নূঙজাউশিংগী মখূনশিংদগী থিগনি~।
\v 17 মরমদি ঐগী মিৎনা মখোয়গী মচৎ মতৌ পূম্নমক উদুনা লৈ; মখোয় ঐগী মিত্তগী লোত্তে, মখোয়গী অয়োল অরানসু ঐগী মিত্তগী লোত্তে~।
\v 18 অহানবদা ঐনা মখোয়গী অয়োল অরান অমসুং মখোয়গী পাপকী শরূক অনী লমন শিংগনি~। মরমদি মখোয়না ঐগী ফংফম থোকপা অদু মখোয়গী হঙ্গোইবা অমসুং তুক্কচবা পোৎশিংগী অশিবা মশাশিংনা পিক থনহল্লে~।”
\b
\q1
\v 19 হে যেহোবা, ঐগী পাঙ্গল, ঐগী লানবন,
\q1 অৱা অনাগী নুমিত্তা ঐগী চঙজফম,
\q1 অতোপ্পা জাৎশিংনা নহাক্কী নাক্তা লাক্কনি,
\q1 মালেমগী অরোইবা মফমশিংদগী অমসুং হায়গনি,
\q1 “তশেংনমক ঐখোয়গী ইপা ইপুশিংনা মীনম্বা ফংলে,
\q1 অরেম্বা অমসুং কান্নবা লৈতবা পোৎশিং~।”
\q1
\v 20 মী অমনা মশাগীদমক লাইশিং শাগদ্রা?
\q1 মখোয় লাইশিং নত্তে~।
\b
\q1
\v 21 “মরম অদুনা য়েংউ, ঐনা অমুক্তংদি মখোয়দা খঙহনগনি,
\q1 ঐনা মখোয়দা ঐগী খূৎ অমসুং ঐগী ইতিক খঙহনগনি;
\q1 অদুগা মখোয়না খঙগনি মদুদি ঐগী মিং যেহোবা~।
\c 17
\s1 যিহূদাগী পাপ
\q1
\v 1 “যিহূদাগী পাপ য়োৎকী কলম্না অমসুং হীরাগী মচীন্না ইরে;
\q1 মখোয়গী থম্মোইগী কোর্বাক্তা, নখোয়গী লাৎনপূংশিংগী মচীশিংদা হক্লে,
\q1
\v 2 অৱাংবা চীংশিংদা লৈবা অশংবা উপালশিংগী মনাক্তা লৈবা
\q1 মখোয়গী লাৎনপূংশিং অমসুং \f + \fr 17:2 \fk অশেরা: \ft ফিনিসিয়াগী মীশিংগী উনা শাবা লাইরেম্বী~।\f*অশেরা মূর্ত্তিশিং
\q1 মখোয়গী মচাশিংনা নীংশিংলিঙৈগী মতমদা~।
\q1
\v 3 লমহাঙদা লৈবা হে ঐগী চীং,
\q1 ঐনা নহাক্কী নপোৎ নচৈ অমসুং নহাক্কী নরন নথুম পূম্নমক মুল্লকপা পোৎ ওইনা,
\q1 নহাক্কী ঙমখৈ পূম্নমক্তা শীন্থুংনা লৈবা পাপকী অৱাংবা মফমশিংসু পীথোক্কনি~।
\q1
\v 4 নহাক, নশামকসু,
\q1 ঐনা নঙোন্দা পীখিবা নহাক্কী ফংফম থোকপা অদুদগী চত্থোকহনগনি;
\q1 অদুগা ঐনা নহাকপু নহাক্কী য়েক্নবশিংগী থৌগল তৌহনগনি
\q1 নহাক্না খঙদবা লৈবাক অদুদা;
\q1 মরমদি নখোয়না ঐগী অশাউবদা মৈ হৌহল্লে,
\q1 মদুনা মতম পূম্নমক্তা চাক্তুনা লৈগনি~।”
\b
\q1
\v 5 যেহোবানা অসুম্না হায়,
\b
\q1 “মীদা চেৎনা থাজবা মী অদু শিরাপ ফংসনু,
\q1 মশাগী পাঙ্গন্দা তোংজবা,
\q1 যেহোবাদগী মথম্মোই লৈথোকখ্রবা~।
\b
\q1
\v 6 মহাক্তি লৈকংলাদা হৌবা মোংশোংগা মান্নগনি,
\q1 অফবা লাকপা মতমদা মহাক্না উরোই,
\q1 অদুবু মহাক্না লমহাঙগী অকংবা মফমশিংদা,
\q1 মী তাদবা থুম থোকপা লৈবাক্তা লৈগনি~।
\b
\q1
\v 7 “যেহোবাদা চেৎনা থাজবা মী অদু য়াইফবনি,
\q1 যেহোবাদা আশা থমজবা~।
\q1
\v 8 মহাক্তি ঈশিং মপান্দা থাখিবা উপাল অমগুম ওইগনি,
\q1 মদুগী মরাশিং তুরেন মপান্দা শন্দোকই,
\q1 মৈশা লাকপা মতমদা মহাক্না কিরোই,
\q1 অদুবু মহাক্কী মনাশিং অদু ইশং শংগনি;
\q1 ঈকং লাকপা মতমদা মানা লাঙতক্নরোই,
\q1 মহৈ য়ানবসু লেপ্লোই~।
\b
\q1
\v 9 “মীওইবগী থম্মোই অসি পূম্নমক্তগী হেন্না লৌনম চাউই,
\q1 খম থেংনা ফত্তে;
\q1 কনানা মদু খঙবা ঙম্বগে?
\q1
\v 10 যেহোবা, ঐনা থম্মোইবু থিদোকই,
\q1 পূক্নীংবু চাং য়েংই,
\q1 মী খুদিংবু মাগী মাগী মরমচৎকী মতুং ইন্না,
\q1 মাগী মাগী থবক্কী মহৈ মতুং ইন্না পীনবা~।
\b
\q1
\v 11 “উরেম্বী উচেক্না মশানা কোক্তবা মরূম কোনবগুম,
\q1 চুমদনা ফংবা লন্না ইনাক খুল্লিবা মহাক অদু,
\q1 মপুন্সি তঙ্খায় চল্লকপদা পূম্নমক থনমগনি,
\q1 মহাক্কী পোলোইদি অপঙবা ওইগনি~।”
\b
\q1
\v 12 অহৌবদগী লৈরবা মতিক মঙানগী অৱাংবা ফম্বান্দি
\q1 ঐখোয়গী অশেংবা মফম্নি~।
\b
\q1
\v 13 ইস্রায়েলগী আশা, হে যেহোবা,
\q1 নহাকপু থাদোকপা পূম্নমক ঈকাইবা নংগনি,
\b
\q1 “ঐঙোন্দগী চত্থোকপা মখোয় লৈপাক্তা ইশিনগনি,
\q1 মরমদি মখোয়না যেহোবাবু থাদোক্লে,
\q1 হিংলিবা ঈশিংগী ঈফুৎ~।”
\s1 কনবিনবা যেহোবাদা হায়জবা
\q1
\v 14 হে যেহোবা, ঐবু ফহনবিয়ু, অদুগা ঐ ফরগনি;
\q1 ঐবু কনবিয়ু, অদুগা ঐ কনবিবা ফংজগনি;
\q1 মরমদি নহাক্তি ঐগী থাগৎফম্নি~।
\q1
\v 15 য়েংউ, মখোয়না ঐঙোন্দা হায়,
\q1 “যেহোবাগী ৱা অদু কদায়দা লৈ?
\q1 মদু হৌজিক লাকসনু~।”
\q1
\v 16 ঐগী ওইনদি, ঐনা নহাক্কী তুং ইন্দুনা য়াউশেনবা অমা ওইবদগী লৈথোকচদে,
\q1 আশা লৈতবা নুমিৎ অদুসু ঐনা পামদে;
\q1 ঐগী চীনবান্দগী থোকখিবা অদু নহাক্না খঙই;
\q1 মসি নহাক্কী মাঙদা অচুম্বনি~।
\q1
\v 17 ঐঙোন্দা অকিবগী মশক ওইবিগনু;
\q1 অৱা অনাগী নুমিত্তা, নহাক্তি ঐগী আশা ওইরিবনি~।
\q1
\v 18 ঐবু ওৎনৈরিবা মখোয় ঈকাইবা নংসনু,
\q1 অদুবু ঐদি ঈকাইবা নংজরোই;
\q1 মখোয় কিসনু,
\q1 অদুবু ঐবুদি কিহনবিগনু;
\q1 মখোয়গী মথক্তা অৱা অনাগী নুমিৎ পুবিরকউ,
\q1 মখোয়বু শরূক অনী মাঙ তাকহনবিয়ু~।
\s1 পোত্থাবা নুমিৎ শেংহনবা
\p
\v 19 যেহোবানা ঐঙোন্দা অসুম্না হায়খি, “যিহূদাগী নিংথৌশিংনা চত্থোক চৎশিন তৌরিবা মীশিংগী থোঙজাউদা অমসুং যেরূশালেমগী থোঙজাউ পূম্নমক্তা চত্তুনা লেপ্পু~।
\v 20 অদুগা মখোয়দা হায়য়ু, ‘থোঙজাউশিং অসিদা চঙবা যিহূদাগী নিংথৌশিং, যিহূদা অপূম্বা অমসুং যেরূশালেমদা লৈবা পূম্নমক, নখোয়না যেহোবাগী ৱা তাও~।
\v 21 যেহোবানা অসুম্না হায়, “নশা চেকশিল্লু, পোত্থাবা নুমিত্তা পোৎলূম অমতা পুগনু, যেরূশালেমগী থোঙজাউশিংদসু মদু পুশিনগনু;
\v 22 পোত্থাবা নুমিত্তা নহাক্কী য়ূমদগী পোৎলূম অমতা পুথোক্কনু, নখোয় থবক অমতা তৌগনু, অদুবু ঐনা নখোয়গী নপা নপুশিংদা য়াথং পীখিবগুম্না পোত্থাবা নুমিৎ শেংহল্লু~।
\v 23 অদুবু মখোয়না হায়বা ইন্দ্রে, মনাদা হাপত্রে, অদুবু মখোয়না তাদনবা অমসুং তাকপি তম্বিবা লৌদনবা মখোয়গী মঙক কনহনখি~।
\v 24 “নখোয়না পূক্নীং চঙনা ঐগী ৱা তারবদি,” যেহোবানা হায়, “পোত্থাবা নুমিত্তা সহরগী থোঙজাউশিংদা পোৎলূম অমতা পুশিল্লক্ত্রবদি অমসুং পোত্থাবা নুমিৎ অদুদা থবক অমতা শূদদুনা পোত্থাবা নুমিৎ অদু শেংহল্লবদি,
\v 25 দেবিদকী ফম্বান্দা ফম্লিবা নিংথৌশিং অমসুং লৈঙাকপশিংনা মখোয় মখোয়গী অঙম অথৌশিং, যিহূদাগী মীশিং অমসুং যেরূশালেমদা লৈবশিংগা শগোল গাড়ী অমসুং শগোলশিং তোংদুনা সহর অসিগী থোঙজাউশিংদা চঙলক্কনি; সহর অসি মতম পূম্নমক্কী ওইনা লৈগনি~।
\v 26 অদুগা মখোয়না যিহূদাগী সহরশিংদগী, যেরূশালেমগী অকোয়বদা লৈবা মফমশিংদগী, বেনজামিনগী লৈবাক্তগী, অকূৎপা মফমদগী, চীংশিংদগী অমসুং নেগেবতগী লাক্কনি~। অদুগা মখোয়না মৈ থাদোকপগী কৎনপোৎশিং, ঈরাৎপশিং, মহৈ মরোংগী কৎনপোৎশিং অমসুং মেক্রুক, থাগৎচবগী ঈরাৎপশিং যেহোবাগী য়ূমদা পুরক্কনি~।
\p
\v 27 “পোত্থাবা নুমিৎ শেংহন্নবা নখোয়না ঐগী ৱা পূক্নীং চঙনা তাদ্রবদি, পোত্থাবা নুমিত্তা যেরূশালেমগী থোঙজাউশিংদা পোৎলূম পুদুনা চঙলবদি, ঐনা মদুগী থোঙজাউশিংদা মৈ চূগনি~। মদুনা যেরূশালেমগী কোনুংশিং চাক্কনি অমসুং মদু মুথৎপা ঙম্লোই~।” ’ ”
\c 18
\s1 চফূ শাবা অমসুং লৈতান
\p
\v 1 যিরেমিয়াদা যেহোবাগী ৱা অসি লাক্তুনা হায়রকই,
\v 2 “হৌগৎলু, চফূ শাবগী য়ূমদা কূমথৌ~। মফম অদুদা ঐনা নঙোন্দা ঐগী ৱাশিং তাহনগনি~।”
\v 3 অদুদগী ঐনা চফূ শাবগী য়ূমদা কূমথখি~। য়েংউ, মহাক্না কাংখোঙ লৈদুনা করিগুম্বা খরা শাদুনা লৈরম্মী~।
\v 4 মহাক্না লৈতান্দগী শাখিবা পাত্র অদু চফূ শাবগী মখূত্তা মওং তারমদ্রে; অদুনা চফূ শাবা অদুনা অতোপ্পা পাত্র অমা মহাক্কী অপাম্বা মতুং ইন্না অমুক হন্না পাত্র অমা শাখি~।
\p
\v 5 অদুদগী যেহোবাগী ৱা অদু ঐঙোন্দা লাক্তুনা হায়রকই,
\v 6 “হে ইস্রায়েলগী ইমুং, চফূ শাবা মী অসিগুম্না ঐনা নখোয়দা তৌবা ঙমদব্রা?” যেহোবানা হায়, “য়েংউ, লৈতান্না চফূ শাবা মীগী মখূত্তা লৈবগুম্না নখোয়সু ঐগী খূত্তা লৈ, হে ইস্রায়েলগী ইমুং~।
\v 7 মতম অমদা ঐনা জাতি অমবু অমসুং নিংথৌ লৈবাক অমবু মরু ফুক্তোক্নবা, চিংথুনবা অমসুং মাঙহন্নবা হায়বদা,
\v 8 ঐনা হায়খিবা জাতি অদুনা মখোয়গী ফত্তবদগী হল্লক্লবদি, ঐনা মখোয়দা তৌগে খল্লম্বা ফত্তবা অদু তৌবিরোই~।
\v 9 অতোপ্পা মতম অমদা ঐনা জাতি অমবু অমসুং নিংথৌ লৈবাক অমবু, শাগৎকে অমসুং থাগে হায়বদা,
\v 10 অদুবু মদুনা ঐগী মিৎয়েংদা ফত্তবা তৌরবদি অমসুং ঐগী ৱা ইন্দ্রবদি, ঐনা মখোয়দা অফবা তৌবিগনি হায়খিবা অদু ঐনা তৌবিরোই~।
\p
\v 11 “মরম অদুনা হৌজিক, যিহূদাগী মীশিংদা অমসুং যেরূশালেমদা লৈবশিংগী মফমদা চৎলগা অসুম্না হায়য়ু, ‘যেহোবানা অসুম্না হায়, “য়েংউ, ঐনা নখোয়গী নথক্তা অৱা-অনং পুরক্লে অমসুং নখোয়গী মায়োক্তা থৌরাঙ তৌরে~। হৌজিক নখোয় মী খুদিংনা মাগী মাগী ফত্তবা লম্বীদগী হল্লকউ~। নখোয়গী নচৎ নতৌ অমসুং নখোয়না তৌরিবা অদু ফহল্লু~।” ’ ”
\s1 ঈশ্বরগী ৱা য়াদবা
\p
\v 12 অদুগা মখোয়না হায়খি, “আশা লৈতে! অদুবু ঐখোয় ইশাগী থৌরাঙ মতুং ইন্না চৎকনি, ঐখোয় খুদিংমক্না মাগী মাগী ফত্তবা পূক্নীংগী নুঙ্গন্নবগী মতুং ইন্না তৌদুনা লৈগনি~।”
\p
\v 13 মরম অদুনা যেহোবানা অসুম্না হায়,
\b
\q1 “জাতিশিংগী মরক্তা হৌজিক নখোয়না হংউ,
\q1 অসিগুম্বা ৱা কনানা তাখ্রবগে?
\q1 ইস্রায়েলগী অশেংবী লৈশাবীনা য়াম্না অকিবা থবক তৌরে~।
\q1
\v 14 লেবানোনগী উন অদু লমহাঙগী নূঙজাউদা মাঙবা লৈব্রা?
\q1 অতোপ্পদগী চেল্লক্লিবা অঈংবা ঈশিংগী ঈচেল কংবা নাইব্রা?
\b
\q1
\v 15 “অদুবু ঐগী মীশিংনা ঐবু কাউথোক্লে,
\q1 মখোয়না কান্নদ্রবা লাই মূর্ত্তিশিংদা মেক্রুক থারে,
\q1 মখোয়না মখোয়গী লম্বীশিংদা খুদি থীহঞ্জরে,
\q1 মমাঙঙৈদগী চৎলক্লবা খোঙলমশিংদা,
\q1 অচৌবা লম্বীদা নত্তদুনা মখোয়না খোঙ লম্বীশিংদা চৎনবা,
\q1
\v 16 মখোয়গী লৈবাক অদু মাঙহন্নবা ইতৎতত্তনা নোক্নফম ওইনবা;
\q1 মদুগী মনাক্তা চৎপা মী খুদিংনা ঙক্কনি
\q1 অদুগা মকোক হাইগনি~।
\q1
\v 17 নোংপোক্লোমদগী শিৎলকপা নুংশিৎকুম্না ঐনা মখোয়বু য়েক্নবশিংগী মমাঙদা চাইথোক্কনি;
\q1 ঐনা তুং ওনশিনগনি অমসুং মায়থোং উহল্লোই
\q1 মখোয়গী অৱা অনাগী নুমিত্তা~।”
\s1 যিরেমিয়াগী মায়োক্তা শরৌ
\p
\v 18 অদুদগী মখোয়না হায়খি, “লাকউ, ঐখোয়না যিরেমিয়াগী মায়োক্তা শরৌ শীনসি~। পুরোহিৎশিংদগী ৱায়েন য়াথং, অশিংবা মীদগী পাউতাক অমসুং ৱা তাকথোকপা মীশিংদগী ৱা মাঙবা লৈরোই~। লাকউ, ঐখোয়না ঐখোয়গী লৈনা মহাকপু য়ৈসি অমসুং মহাক্কী ৱা অমতা তাগনুসি~।”
\b
\q1
\v 19 ঐগী ৱা তাবিয়ু, হে যেহোবা,
\q1 ঐগা য়েৎনরিবা মখোয়গী খোঞ্জেন মুন্না তাবিয়ু~।
\q1
\v 20 অফবগীদমক ফত্তবা হনগদ্রা?
\q1 মখোয়না ঐগী থৱায় লৌনবা কোম তৌরে~।
\q1 ঐনা নহাক্কী মাঙদা লেপচখিবা নীংশিংবিয়ু
\q1 মখোয়গী অফবা হায়নবা,
\q1 নহাক্কী অশাউবা মখোয়দগী লৌথোকপিনবা~।
\q1
\v 21 মরম অদুনা মখোয়গী মচাশিং চাক্তাঙবা নংহল্লু,
\q1 থাঙশাংগী \f + \fr 18:21 \fk পাঙ্গন্না: \ft হিব্রুদা “খূৎনা~।”\f*পাঙ্গন্না মখোয়গী ঈ তাহল্লু;
\q1 মখোয়গী নুপীশিংনা মচা কায়নসনু অমসুং লুখ্রাবী ওইসনু~।
\q1 মখোয়গী নিপাশিং হাত্তোকসনু,
\q1 মখোয়গী পাখংশিং লান্দা থাঙশাংনা হাৎসনু~।
\q1
\v 22 মখোয়গী য়ূমশিংদগী কপ্পা তাসনু,
\q1 নহাক্না মখোয়গী মথক্তা খঙহৌদনা লান্মী কাঙবু অমা পুরকপদা;
\q1 মরমদি মখোয়না ঐগীদমক কোম তৌরে,
\q1 ঐগী খোঙগীদমক লোন্না লাংশিং থাক্লে~।
\q1
\v 23 অদুম ওইনমক যেহোবা, ঐবু হাৎনবা ঐগী মায়োক্তা মখোয়না তান্নখিবা পাউতাক পূম্নমক নহাক্না খঙই~।
\q1 মখোয়গী অয়োল অরান কোকপিগনু,
\q1 নহাক্কী মাঙদগী মখোয়গী পাপ মুথৎপিগনু~।
\q1 অদুবু নহাক্কী মাঙদা মখোয়বু লংথবিয়ু,
\q1 মখোয়দা অসুম্না তৌবিয়ু নহাক্না শাউরিঙৈগী মতমদা~।
\c 19
\s1 অকায়বা পাত্র ইস্রায়েল
\p
\v 1 যেহোবানা অসুম্না হায়, “চৎলু অমসুং চফূ শাবগী লৈতানগী মঙক খূবা চফূ অমা লৌরু, অদুগা মীশিংদগী অহন ওইবশিং খরা অমসুং পুরোহিৎশিংদগী অহন ওইবশিং খরা লৌ~।
\v 2 অদুগা নোংপোক্কী থোঙজাউ চঙফমদা লৈবা বেন হিন্নোমগী তম্পাক কৌবা মফমদা চৎলু; ঐনা নঙোন্দা হায়গদবা ৱাশিং অদু মফম অদুদা লাউথোকউ,
\v 3 অদুগা হায়য়ু, ‘হে যিহূদাগী নিংথৌশিং অমসুং যেরূশালেমদা লৈবশিং, যেহোবাগী ৱা তাও~। ইস্রায়েলগী ঈশ্বর, লান্মী তেঙ্গোলশিংগী যেহোবানা অসুম্না হায়, “য়েংউ, ঐনা মফম অসিদা ফত্তবা অমা থোকহনগনি~। মদুগী মরমদা তাবা মী খুদিংনা মহাক্কী মনাকোংদা ঙংদুনা লৈগনি~।
\p
\v 4 “মখোয়না ঐবু থাদোক্তুনা মফম অসি মীরৈবাক্কী লম ওইহল্লে, মরমদি মখোয়, মখোয়গী মপা মপুশিং, নৎত্রগা যিহূদাগী নিংথৌশিংনা খঙখিদবা অতোপ্পা লাইশিংদা মখোয়না মফম অদুদা মেক্রুক থারে অমসুং মফম অসি মরান লৈজদবশিংগী ঈনা থনহল্লে~।
\v 5 \f + \fr 19:5 \fk বাল: \ft অর্থদি “ইবুংঙো,” ফিনিসিয়াগী মরু ওইবা লাই~।\f*বালদা মৈ থাদোকপগী কৎনপোৎশিং ওইনা মখোয়গী মচা নিপাশিংবু মৈ থানবা মখোয়না বালগী অৱাংবা মফমশিংসু শারে, মসি ঐনা য়াথং পীখিবসু লৈতে, হায়খিবসু লৈতে, ঐগী পূক্নীংদসু লাকখিদে,
\v 6 মরম অদুনা য়েংউ, নুমিৎশিং অদু লাক্লি,” যেহোবানা হায়, “মফম অসি অমুক হন্না \f + \fr 19:6 \fk তোফেৎ: \ft অর্থদি “মৈ থাফম,” হিন্নোমগী তম্পাক্তা মফম অমগী মমিংনি~।\f*তোফেৎ নৎত্রগা বেন হিন্নোমগী তম্পাক কৌররোই, অদুবু মীহাৎপগী তম্পাক কৌরগনি~।
\v 7 মফম অসিদা ঐনা যিহূদা অমসুং যেরূশালেমগী পাউতাক অরেম্বা তাহনগনি, ঐনা মখোয়বু মখোয়গী য়েক্নবশিংগী মাঙদা থাঙশাংদা তাহনগনি অমসুং মখোয়গী থৱায় লৌনবা থিরিবা মখোয়গী মখূত্তা তাহনগনি; মখোয়গী অশিবা মশাশিং অদু অতিয়াগী উচেকশিংগী অমসুং মালেমগী শাশিংগী মচীঞ্জাক ওইহনগনি~।
\v 8 ঐনা সহর অসি মাঙহনগনি অমসুং ইস ইস হায়হনগনি~। মদুগী মনাক্তা চৎপা মী খুদিংনা মদুগী মাঙ তাকপা অদুগী মরম্না ঙক্কনি অমসুং ইস ইস হায়গনি~।
\v 9 অদুগা ঐনা মখোয়বু মখোয়গী মচা নিপাশিংগী শদোং অমসুং মচা নুপীশিংগী শদোং চাহনগনি, মখোয়গী থৱায় লৌনবা থিরিবা মখোয়গী য়েক্নবশিংনা মখোয়বু লাঙ্গোয় চন্দুনা অৱাবা পীবা মতমদা, মখোয় খুদিংনা মাগী মাগী মরূপকী শদোং চাগনি~।” ’
\p
\v 10 “নহাক্না চৎমিন্নবা মীশিং অদুগী মমাঙদা চফূ অদু নহাক্না থুগাইগনি,
\v 11 অদুগা মখোয়দা হায়গনি, ‘লান্মী তেঙ্গোলশিংগী যেহোবানা অসুম্না হায়, “মী অমনা চফূ শাবগী পাত্র থুগাইরগা মদু অমুক শেমজিনবা য়াদবগুম, ঐনা মীশিং অসি অমসুং সহর অসি মাঙহনগনি; অদুগা ফুম্নবা মফম লৈরক্ত্রবা ফাওবা মখোয়না মখোয়বু টোফেত্তা ফুমগনি~।
\v 12 ঐনা মফম অসিদা অসুম্না তৌগনি,” যেহোবানা হায়, “মসিদা লৈবশিং অমসুং সহর অসি তোফেৎকুম ওইহনগনি~।
\v 13 অদুগা যেরূশালেমগী য়ূমশিং অমসুং যিহূদাগী নিংথৌশিংগী য়ূমশিং তোফেৎকী মফমগুম্না মাংগনি, মরমদি য়ূম পূম্নমক্কী মথক্তা মখোয়না অতিয়াদা লৈবা পূম্নমক্তা মেক্রুক থারে অমসুং অতোপ্পা লাইশিংদা থক্নবগী কৎনপোৎশিং হৈথরে~।” ’ ”
\p
\v 14 অদুদগী যিরেমিয়ানা তোফেত্তগী লাকখি, মফম অদুদা যেহোবানা মহাকপু ৱা তাকথোক্নবা থাখি~। অদুগা মহাক্না যেহোবাগী য়ূমগী শূমাঙদা লেপ্লগা মী পূম্নমক্তা হায়খি,
\v 15 “ইস্রায়েলগী ঈশ্বর, লান্মী তোঙ্গোলশিংগী যেহোবানা অসুম্না হায়, ‘য়েংউ, ঐনা সহর অসিগী মথক্তা অমসুং মসিগী সহর মচা পূম্নমক্কী মথক্তা, ঐনা হায়খিবা ফত্তবা পূম্নমক অদু পুরক্কনি, মরমদি মখোয়না ঐগী ৱাশিং তাদনবা মখোয়না মঙক কনহনখি~।’ ”
\c 20
\s1 যিরেমিয়াবু ওৎপা
\p
\v 1 যিরেমিয়ানা পূম্নমক অসিগী মরমদা ৱা তাকথোকখি হায়বা যেহোবাগী য়ূমগী অথোইবা পান্নবা মী, পুরোহিৎ ইম্মেরগী মচা নিপা পাশহূরনা তারম্মী~।
\v 2 অদুদগী পাশহূরনা ৱা তাকথোকপা যিরেমিয়াবু ফূদুনা যেহোবাগী য়ূম মনাক্তা লৈবা মথক থংবা বেনজামিনগী থোঙজাউদা কুরাও-হং চন্দুনা থম্লম্মী~।
\p
\v 3 অদুগা মথংগী নুমিত্তা অসুম্না থোকখি, পাশহূরনা যিরেমিয়াবু কুরাও-হং চনবদগী লৌথোক্তুনা পুথোকখি~। অদুদগী যিরেমিয়ানা মঙোন্দা হায়খি, “যেহোবানা নহাক্কী নমিং পাশহূর কৌবা নত্তে, অদুবু \f + \fr 20:3 \fk মাগোর মিসাবীব: \ft অর্থদি “মায়গৈ খুদিংদা অকিবা লৈ~।”\f*মাগোর মিসাবীব হায়না কৌরে~।
\v 4 যেহোবানা অসুম্না হায়, ‘য়েংউ, ঐনা নহাকপু নশামক্তা অমসুং নহাক্কী নরূপ পূম্নমক্তা কিনফম ওইহনগনি; অদুগা মখোয়গী য়েক্নবশিংগী থাঙশাংগী ময়াদা মখোয় তাগনি অমসুং নহাক্কী মিৎনা মদু য়েংগনি~। ঐনা যিহূদা অপূম্বা বাবিলোনগী নিংথৌগী মখূত্তা পীথোক্কনি, অদুগা মহাক্না মখোয়বু লানফা ওইনা বাবিলোন্দা পুখিগনি অমসুং মখোয়বু থাঙশাংনা হাৎকনি~।
\v 5 অদুগীসু মথক্তা ঐনা সহর অসিগী লন পূম্নমক, মদুগী পোত্থোক পূম্নমক, মদুগী মমল য়াম্বা পোৎ পূম্নমক অমসুং যিহূদাগী নিংথৌশিংগী লন্থুম পূম্নমক মখোয়গী য়েক্নবশিংগী খূত্তা পীথোক্কনি, মখোয়না পূম্নমক অদু মুন্দুনা লৌগনি অমসুং মখোয়বু ফাদুনা বাবিলোন্দা পুগনি~।
\v 6 অদুগা পাশহূর, নহাক অমসুং নহাক্কী য়ূমদা লৈবা পূম্নমক লানফা ওইনা চৎকনি~। অদুগা নহাক্না বাবিলোন্দা চৎকনি, মফম অদুদা নহাক শিগনি অমসুং মফম অদুদা ফুমগনি; নহাক অমসুং মখোয়গী মফমদা নহাক্না মীনম্বা ৱা তাকথোকখিবা নহাক্কী নরূপ পূম্নমক মফম অদুদা ফুমগনি~।’ ”
\s1 ঈশ্বরদা যিরেমিয়াগী ৱাকৎ
\q1
\v 7 হে যেহোবা, নহাক্না ঐবু লৌনম তৌবিরে অমসুং ঐবু লৌনম তৌখ্রে;
\q1 নহাক্তি ঐঙোন্দগী হেন্না কল্লি অমসুং ঐবু ঙমখি~।
\q1 নুমিৎ খুদিংগী ঐবু করেম্নবিরে;
\q1 মী খুদিংনা ঐবু নোক্নবিরে~।
\q1
\v 8 ঐনা হায়বদা, ঐনা কন্না লাউখি;
\q1 ঐনা লাউখি, “হিংসা অমসুং মুন্দুনা লৌবা!”
\q1 মরমদি যেহোবাগী ৱাহৈনা ঐবু ওইহল্লে
\q1 নুমিৎ খুদিংগী চৈনফম অমসুং করেম্নফম~।
\q1
\v 9 অদুদগী ঐনা হায়খি, “ঐনা মহাক্কী মরমদা পল্লরোই,
\q1 মহাক্কী মিংদা অমুক হায়ররোই~।”
\q1 অদুবু মহাক্কী ৱাহৈদি ঐগী থম্মোইদা অচাকপা মৈগুম
\q1 ঐগী শরূশিংদা ফুমদুনা লৈরম্মী;
\q1 ঐনা খাঙদুনা লৈবা ঙমদ্রে,
\q1 অদুগা ঐ ঙমদ্রে~।
\q1
\v 10 মী ময়াম্না নোক্নবা অদু ঐনা তাখি,
\q1 “মায়গৈ খুদিংদা অকিবা লৈ!”
\q1 “পাউ তম্মু,” মখোয়না হায়, “অদুগা ঐখোয়না মদু তমগনি,”
\q1 ঐগী মরূপ পূম্নমক্না ঐনা তুবা ঙাইদুনা লৈরগা হায়,
\q1 “মহাকপু মীনম্বসু য়াই;
\q1 অদু ওইরবদি ঐখোয়না মহাকপু ঙমগনি,
\q1 ঐখোয়না মহাক্কী মথক্তা লমন খুমগনি~।”
\b
\q1
\v 11 অদুবু যেহোবাদি অকনবা অকিবগী মশক অমগুম্না ঐগা লোয়নবি~।
\q1 মরম অদুনা ঐবু ওৎনৈরিবশিংনা খুদি থীগনি অমসুং মখোয়না ঙম্লোই~।
\q1 মখোয় য়াম্না ঈকাইজগনি, মরমদি মখোয় চাউখৎলোই~।
\q1 মখোয়গী লোম্বা নাইদবা চমম্নবা অদু কৈদৌঙৈদসু কাউররোই~।
\q1
\v 12 অদুবু লান্মী তেঙ্গোলশিংগী যেহোবা,
\q1 নহাক্না ধর্ম্মচেনবশিংবু চাং য়েংই,
\q1 পূক্নীং অমসুং থম্মোইবু উবি,
\q1 নহাক্না মখোয়গী মথক্তা লমন খুম্বা অদু ঐ উজগে;
\q1 মরমদি নঙোন্দা ঐগী ৱাকৎ খঙহঞ্জরে~।
\b
\q1
\v 13 যেহোবাগী মফমদা ঈশৈ শকউ! নখোয় যেহোবাদা থাগৎচৌ!
\q1 মরমদি মহাক্না লাইরবশিংগী পুন্সিবু
\q1 ফত্তবা তৌবশিংগী খূত্তগী কনবিরে~।
\b
\q1
\v 14 ঐনা পোকপা নুমিৎ অদু শিরাপ ওইসনু!
\q1 ইমানা ঐবু পোকপা নুমিৎ অদু য়াইফবা ওইদসনু!
\q1
\v 15 মী অদু শিরাপ ফংসনু
\q1 ঐগী ইপাদা পাউ পুরক্তুনা হায়রিবা,
\q1 “নঙোন্দা নচা নিপা অমা পোক্লে!”
\q1 মহাকপু য়াম্না হরাউহল্লিবা~।
\q1
\v 16 মী অদু সহরশিং অদুগুম্না ওইসনু
\q1 যেহোবানা নীঙঙমদবা লৈতনা মাঙহনখিবা;
\q1 মহাক্না তাসনু অয়ুক্তা কপ্পা,
\q1 অদুগা নুমিৎ য়ুংবদা লাউ খোংবা,
\q1
\v 17 মরমদি মহাক্না ঐবু অঙাং খাউদগী হাৎখিদে,
\q1 ঐগী ইমানা ঐগী মোংফম ওইরম্নবা,
\q1 মহাক্কী অঙাং খাউ অদু অদুমক চাউদুনা লৈরম্নবা~।
\q1
\v 18 ঐনা অঙাং খাউদগী থোক্লকখিবা করিগীনো
\q1 কন্না নোম্বা অমসুং অৱাবা উনবা,
\q1 ঐগী নুমিৎশিং ঈকাইবগা লোয়ননা মাঙনবা?
\c 21
\s1 যেরূশালেম মাঙনবা থম্বা
\p
\v 1 নিংথৌ যেদেকিয়ানা মালকিয়াগী মচা নিপা পাশহূর অমসুং মাসেয়াগী মচা নিপা পুরোহিৎ জেফানিয়াবু যিরেমিয়াদা থাখিবদা যেহোবাগী ৱা অদু যিরেমিয়াদা লাক্তুনা হায়রকই,
\v 2 “ঐনা নঙোন্দা হায়জরি, ঐখোয়গীদমক যেহোবাদা হংবিয়ু, মরমদি বাবিলোনগী নিংথৌ নেবূকাদনেজরনা ঐখোয়গী মায়োক্তা লান শোক্নরি~। যেহোবানা মহাক্কী অঙকপা থবক্কী মতুং ইন্না ঐখোয়দা তৌবিরবদি, মহাক ঐখোয়দগী চত্থোকখিবা য়াই~।”
\p
\v 3 অদুদগী যিরেমিয়ানা মখোয়দা হায়খি, “নখোয়না যেদেকিয়াদা অসুম্না হায়গদবনি,
\v 4 ‘ইস্রায়েলগী ঈশ্বর যেহোবানা অসুম্না হায়, “য়েংউ, বাবিলোন নিংথৌগী মায়োক্তা অমসুং চেকপলগী ৱাংমদা নখোয়বু লাঙ্গোয় চল্লিবা কালদী মচাশিংগী মায়োক্তা লান শোক্নরিবা নখোয়গী নখূত্তা লৈরিবা লানগী খূৎলাইশিং অদু ঐনা হলহনগদৌরি; ঐনা মখোয়বু সহর অসিগী ময়ায়দা খোমজিনবিগনি~।
\v 5 ঐ ইশামক্না খূৎ তিংথোক্তুনা অমসুং অকনবা পাম্বোম্না, অশাউবা, তমথীনা শাউবা অমসুং য়াম্না মৈ হৌনা শাউবগা লোয়ননা নখোয়গী মায়োক্তা লান শোক্নগনি~।
\v 6 ঐনা সহর অসিদা লৈবা মী অমসুং শা অনীমক য়ৈগনি; মখোয় শাথিবা শিগনবা লায়নাদা শিগনি~।
\v 7 “অদুগী মতুংদা,” যেহোবানা হায়, “ঐনা যিহূদাগী নিংথৌ যেদেকিয়া, মহাক্কী মনাইশিং অমসুং মীশিং, সহর অসিদা শিগনবা লায়না, থাঙশাং অমসুং চাক্তাঙবদা শিহৌদবা অসিগুম্বা মীশিং অসি বাবিলোনগী নিংথৌ নেবূকাদনেজরগী খূত্তা, মখোয়গী য়েক্নবশিংগী খূত্তা অমসুং মখোয়গী থৱায় লৌনবা থিরিবা মখোয়গী খূত্তা পীথোক্কনি; মহাক্না মখোয়বু থাঙশাং ময়ানা হাৎকনি~। মহাক্না মখোয়বু অমতা খাক্লোই, নুংশিবিরোই অমসুং চানবিরোই~।” ’
\p
\v 8 “অদুগা নহাক্না মীশিং অসিদা হায়গনি, ‘যেহোবানা অসুম্না হায়, “য়েংউ, ঐনা নখোয়গী মাঙদা হিংবগী লম্বী অমসুং শিবগী লম্বী থম্লে~।
\v 9 সহর অসিদা লৈবা মহাক অদু থাঙশাং, চাক্তাঙবা অমসুং শিগনবা লায়নাদা শিগনি; অদুবু নখোয়বু লাঙ্গোয় চল্লিবা কালদী মচাশিংগী মীচঙ ওইদুনা চত্থোক্লবদি মহাক অদু হিংগনি অমসুং মহাক্কী থৱায় অদুদি মঙোন্দা লান্দগী লৌরকপা পোৎ অমগুম ওইগনি~।
\v 10 ঐনা সহর অসিদা ফত্তবা তৌনবা ঐগী মায় ওনশিল্লে, অফবগীদমক নত্তে,” যেহোবানা হায়, “সহর অসি বাবিলোন নিংথৌগী মখূত্তা পীথোক্কনি, অদুগা মহাক্না মসি মৈ থাদোক্কনি~।” ’
\s1 দেবিদকী ইমুংদা পাউ
\p
\v 11 “যিহূদা নিংথৌগী ইমুংগী মরমদা হায়য়ু, ‘যেহোবাগী ৱা তাও,
\v 12 হে দেবিদকী ইমুং, যেহোবানা অসুম্না হায়,
\b
\q1 “অয়ুক্তা অচুম্বা ৱায়েন তৌ,
\q1 লুট তৌবীখ্রবা মহাকপু ওৎনৈরিবা
\q1 মহাক্কী মখূত্তগী কনবিয়ু,
\q1 নৎত্রবদি ঐগী তমথীনা শাউবা মৈগুম হৌরক্কনি,
\q1 কনা অমতনা মদু মুথৎপা ঙমদনা চাক্কনি,
\q1 মরমদি নখোয়গী থবকশিং অদু ফত্তে~।
\q1
\v 13 য়েংউ, ঐনা নহাক্কী মায়োক্তা লৈ,
\q1 হে তম্পাক্তা লৈবশা,
\q1 লৈতেম মান্নবা লমদা লৈবা নূঙজাউ,” যেহোবানা হায়,
\q1 “নখোয়না হায়, ‘ঐখোয়গী মায়োক্তা কনা লাকপা ঙমগনি,
\q1 নৎত্রগা ঐখোয়গী চঙজফমশিংদা কনানা চঙলকপা ঙমগনি?’
\q1
\v 14 নখোয়না তৌখিবা থবকশিং অদুগী মহৈ মতুং ইন্না ঐনা নখোয়বু চৈরাক পীগনি,” যেহোবানা হায়,
\q1 “অদুগা ঐনা মদুগী উমংদা মৈ চূগনি,
\q1 মৈ অদুনা মদুগী অকোয়বদা লৈবা পোৎ পূম্নমক চাকথোক্কনি~।” ’ ”
\c 22
\p
\v 1 যেহোবানা অসুম্না হায়, “যিহূদাগী নিংথৌগী য়ূমদা চত্তুনা মফম অদুদা ৱা অসি হায়রু~।
\v 2 অদুগা হায়য়ু, ‘দেবিদকী ফম্বান্দা ফম্লিবা, হে যিহূদাগী নিংথৌ, নহাক অমসুং নহাক্কী ননাইশিং অমসুং থোঙজাউশিং অসিদা চঙলিবা নহাক্কী মীশিং, যেহোবাগী ৱা তাও!
\v 3 যেহোবানা অসুম্না হায়, “নখোয়না ৱায়েন চুম্না অমসুং ধর্ম্মচেন্না তৌ~। অদুগা ফাদুনা পুখ্রবা মহাকপু ওৎনৈরিবা অদুগী খূত্তগী কনবিয়ু~। অরানবা তৌগনু, লম্লানবশিংদা নৎত্রগা মপা লৈজদ্রবশিংদা নৎত্রগা লুখ্রাবীশিংদা হিংসা তৌগনু অমসুং মফম অসিদা মরান লৈতবা ঈ তাহনগনু~।
\v 4 মরমদি হায়রিবশিং অসি নখোয়না তশেংনা তৌরবদি, দেবিদকী ফম্বান্দা ফম্লিবা নিংথৌশিংনা শগোল গাড়ীশিং অমসুং শগোলশিং তোংদুনা মহাক, মহাক্কী মনাইশিং অমসুং মহাক্কী মীশিংনা য়ূম অসিগী থোঙজাউশিংদা চঙগনি~।
\v 5 “অদুবু নখোয়না ৱাশিং অসি তাদ্রবদি, ঐ ইশামক পন্দুনা ৱাশক্লি,” যেহোবানা হায়, “য়ূম অসি মাঙ তাক্লগনি~।” ’ ”
\p
\v 6 মরমদি যিহূদাগী নিংথৌগী ইমুংদা যেহোবানা অসুম্না হায়,
\b
\q1 “নহাক্তি ঐগী ইফমদা গিলিয়দনি,
\q1 লেবানোনগী মতোন্নি;
\q1 অদুম ওইনমক ঐনা নহাকপু শোয়দনা লমহাঙ,
\q1 মী তাদবা সহরশিং ওইহনগনি~।
\q1
\v 7 ঐনা নহাক্কী মায়োক্তা মাঙ তাকহনবশিং খন্দোক্কনি,
\q1 অদুগা মী খুদিংনা মাগী মাগী খূৎলাই পায়দুনা;
\q1 মখোয়না নহাক্কী অখন্নবা সিদর পাম্বীশিং য়ানগনি,
\q1 অদুগা মখোয় মৈনুংদা লংশিনগনি~।
\p
\v 8 “জাতি ময়াম্না সহর অসিগী মনাক্তা চৎকনি অমসুং মখোয় মী খুদিংনা মাগী মাগী য়ূম্লোন্নবদা হায়গনি, ‘যেহোবানা অচৌবা সহর অসিদা অসুম্না তৌবিখিবা করিগীনো?’
\v 9 অদুদগী মখোয়না খুমগনি, ‘মরমদি মখোয়না মখোয়গী ঈশ্বর যেহোবাগী ৱালেপ্নবা অদু থাদোক্লে, অতোপ্পা লাইশিংবু খুরুম্লে অমসুং মখোয়বু থৌগল তৌরে~।’ ”
\b
\q1
\v 10 নখোয়না শিখ্রবশিংগীদমক কপকনু, মহাক্কীদমকসু তেংথাগনু;
\q1 অদুবু চত্থোকখ্রবা মহাক্কীদমক পূক্নীং শোক্না কপ্পু;
\q1 মরমদি মহাক অমুক হল্লক্লরোই,
\q1 মহাক্কী মরৈবাক অমুক হন্না উররোই~।
\s1 যোশিয়াগী মচাশিংদা পাউ
\p
\v 11 যিহূদাগী নিংথৌ যোশিয়াগী মচা নিপা \f + \fr 22:11 \fk শাল্লূম: \ft অর্থদি ‘শুনা পীথোকপা’ হায়বনি~।\f*শাল্লূম্না মপা যোশিয়াগী মহুত্তা পানখি অমসুং মহাক্না মফম অসিদগী চত্থোকখি, মহাক্কী মরমদা যেহোবানা অসুম্না হায়, “মহাক্না মফম অসিদা অমুক হল্লক্লরোই,
\v 12 অদুবু মখোয়না মহাকপু লানফা ওইনা পুখিবা মফম অদুদা মহাক শিগনি অমসুং লৈবাক অসি অমুক হন্না উররোই~।
\b
\q1
\v 13 “চুমদনা মহাক্কী য়ূম শাবা,
\q1 লান্না মহাক্কী কাশিং শেম্বা মহাক অদু অৱাবনিদা!
\q1 মহাক্না মহাক্কী য়ূম্লোন্নববু অশূমন য়াওদনা থবক শূহল্লি,
\q1 মহাক্কী থবক্কীদমক মঙোন্দা অশূমন পীবিদে~।
\q1
\v 14 অদুগা মহাক্না হায়, ‘ঐনা ইশাগীদমক পাক চাউরবা য়ূম, অচৌবা কাশিং শাগনি,
\q1 থোঙনাউশিং ফাত্তুনা,
\q1 সিদর উনা মায়পোম্বী হাপ্ত‌ুনা
\q1 ঙাংশং ঙাঙবা মচু তৈদুনা~।’
\b
\q1
\v 15 নহাক্না নশাবু সিদর উনা য়োমশিন্দুনা লৈরগা নিংথৌ ওইনা পানগদ্রা?
\q1 নহাক্কী নপানা চাদুনা থক্তুনা,
\q1 অচুম্বা ৱায়েন অমসুং অচুম্বা তৌখিদ্রা?
\q1 মদুদা মঙোন্দা য়াইফবা ওইখি~।
\q1
\v 16 মহাক্না লাইরবশিং অমসুং অনংবশিংগী মরমদা চুম্না ৱায়েনখি;
\q1 মদুদা মহাক্কীদমক য়াইফবা ওইখি~।
\q1 মসি তশেংনা ঐবু খঙবগী ৱা নৎত্রা?” যেহোবানা হায়~।
\q1
\v 17 “অদুবু নহাক্কী মিৎ অমসুং থম্মোইদি করাম চাউবা খক্তনি,
\q1 মরান লৈজদবা মীগী ঈ তাহন্নবা,
\q1 ওৎনৈনবা অমসুং হিংসা তৌনবা~।”
\p
\v 18 মরম অদুনা যোশিয়াগী মচা নিপা, যিহূদাগী নিংথৌ যেহোয়াকীমগী মরমদা যেহোবানা অসুম্না হায়,
\b
\q1 “মখোয়না মহাক্কীদমক অসুম্না তেংথারোই,
\q1 ‘ওন্থোকপনিদা, ঐগী ইয়াম্বা!’ নৎত্রগা ‘ওন্থোকপনিদা, ঐগী ইচে!’
\q1 মখোয়না মহাক্কীদমক অসুম্না তেংথারোই,
\q1 ‘ওন্থোকপনিদা, ইবুংঙো!’ নৎত্রগা ‘ওন্থোকপনিদা, মহাক্কী মতিক মঙান!’
\q1
\v 19 লোলা অমা ফুম্বগুম্না মহাকপু ফুমগনি,
\q1 শোরো শোরো চিংদুনা যেরূশালেমগী থোঙজাউশিংগী ৱাংমদা লংথোক্কনি~।
\b
\q1
\v 20 “লেবানোন্দা চত্তুনা কপ্পু,
\q1 বাশন্দা খোঞ্জেন হৌনা লাউ;
\q1 অবারীমদা কপ্পু,
\q1 মরমদি নহাক্কী নুংশিজবা পূম্নমক মাঙলে~।
\q1
\v 21 নহাক্না নুঙাই য়াইফরিঙৈদা ঐনা নঙোন্দা হায়খি,
\q1 অদুবু নহাক্না হায়খি, ‘ঐনা তারোই~।’
\q1 মসি নহাক্না নহা ওইরিঙৈদগী চৎলকপা লমচৎনি,
\q1 অদুনা নহাক্না ঐগী ৱা ইনখিদে~।
\q1
\v 22 নুংশিৎনা নহাক্কী য়াউশেনবা পূম্নমক হুমদোক্কনি,
\q1 নহাক্কী নুংশিজবীশিং লানফা ওইনা চৎকনি;
\q1 অদুদগী শোয়দনা নহাক ঈকাইবা নংগনি অমসুং নোন্থহনগনি
\q1 নহাক্কী ফত্তবা পূম্নমক্কীদমক~।
\b
\q1
\v 23 হে লেবানোন্দা লৈবা, সিদর পাম্বীশিংদা নহাক্কী নহুম শারিবা,
\q1 নহাক্কী নথক্তা অনাবা লাকপদা কয়াদা নুংশিবা পোক্কদবনো,
\q1 নুপীনা অঙাং উন্নরমদাইদা নাবগুম?
\s1 কোনিয়াদা পাউ
\p
\v 24 “ঐনা হিংলিবগুম,” যেহোবানা হায়, “যেহোয়াকীমগী মচা নিপা, যিহূদাগী নিংথৌ কোনিয়ানা ঐগী খূৎ য়েত্তা চূম-খূদোপ ওইরবসু, ঐনা নহাকপু মফম অদুদগী লৌথোক্কনি;
\v 25 অদুগা ঐনা নহাকপু নহাক্কী থৱায় লৌনবা থিরিবা মখোয়গী খূত্তা, নহাক্না কিজবা মখোয়গী খূত্তা, হায়বদি বাবিলোনগী নিংথৌ নেবূকাদনেজরগী খূত্তা অমসুং কালদী মচাশিংগী খূত্তা পীগনি~।
\v 26 ঐনা নহাকপু অমসুং নহাকপু পোকপা নমাবু নখোয়না পোকখিদবা অতোপ্পা লৈবাক অমদা লংথোক্কনি; অদুগা মফম অদুদা নখোয় শিগনি~।
\v 27 অদুবু মখোয়না হল্লকপা পাম্বা লৈবাক অদুদা মখোয় হল্লক্লোই~।
\b
\q1
\v 28 “কোনিয়া হায়বা নিপা অসি উশিৎ থৌওইবিদ্রবা অকায়বা চফুরা?
\q1 পাম্নদ্রবা পাত্ররা?
\q1 মখোয়না মহাক অমসুং মহাক্কী ধারাবু তমথীনা লংথোকপিবা,
\q1 মখোয়না খঙদবা লৈবাক অমদা হুন্দোকপিবা করিগীনো?
\q1
\v 29 হে মালেম, মালেম, মালেম,
\q1 যেহোবাগী ৱা তাও!
\b
\q1
\v 30 যেহোবানা অসুম্না হায়, ‘নিপা অসিদি মচা লৈতবগুম্না ইশিল্লু,
\q1 মহাক্কী পুন্সিদা চাউখৎলোইদবা নিপা;
\q1 মহাক্কী ধারাগী নিপা অমতনা মহাক্কী মহুৎ শিল্লরোই,
\q1 দেবিদকী ফম্বান্দা ফম্লরোই,
\q1 যিহূদাদা অমুক হন্না পাল্লরোই~।’ ”
\c 23
\s1 ঈশ্বরগী অচুম্বা নিংথৌ মশীহ
\p
\v 1 যেহোবানা হায়, “ঐগী শঞ্জাবুঙগী য়াউ মাঙহনবা অমসুং চাইখাইবা য়াউশেনবশিং অৱাবনিদা!”
\v 2 মরম অদুনা ঐগী মীশিংবু পীজ পীথকপা য়াউশেনবশিংগী মায়োক্তা ইস্রায়েলগী ঈশ্বর যেহোবানা অসুম্না হায়, “নখোয়না ঐগী য়াউ শঙ্গুবু চাইখাইরে, মখোয়বু হোইদোক্লে অমসুং মখোয়বু য়েংশিনবিদ্রে~। য়েংউ, নখোয়গী ফত্তবা থবক্কী মহৈ ওইনা ঐনা নখোয়বু চৈরাক পীগনি,” যেহোবানা হায়~।
\v 3 “ঐগী য়াউ শঙ্গুগী লৈহৌবশিং অদু ঐনা মখোয়বু হোইদোকখিবা লৈবাক পূম্নমক অদুদগী খোমজিনগনি, অদুগা ঐনা মখোয়বু মখোয়গী য়াউকোনশিংদা অমুক হন্না পুশিনগনি; অদুগা মখোয় মহৈ য়ান্দুনা মশীং হেনগৎকনি~।
\v 4 মখোয়বু শেনবিগদবা য়াউশেনবশিং ঐনা মখোয়গী মথক্তা থমগনি; মখোয় অমুক হন্না কিররোই, পূক্নীং হন্থররোই অমসুং মখোয়গী অৱাৎপা লৈররোই,” যেহোবানা হায়~।
\b
\q1
\v 5 “য়েংউ, নুমিৎশিং অদু লাকই,” যেহোবানা হায়,
\q1 “ঐনা দেবিদকী মফমদা ধর্ম্মচেনবা মশা অমা থোকহনবিগনি;
\q1 নিংথৌ ওইনা পানগনি অমসুং চাউখৎকনি,
\q1 মহাক্না মালেমদা অচুম্বা ৱায়েন অমসুং ধর্ম্মচেনবা তৌগনি~।
\q1
\v 6 মহাক্কী হাকতক্তা যিহূদা কনবিবা ফংগনি,
\q1 ইস্রায়েলনা অশোয় অঙাম লৈতনা লৈগনি;
\q1 মহাকপু কৌগদবা মহাক্কী মিংদি অসিনি:
\q1 \f + \fr 23:6 \fk ঐখোয়গী ধর্ম্মচেনবা মপু যেহোবা: \ft হীব্রুদা “যেহোবা-সিদকেনু~।” \f*ঐখোয়গী ধর্ম্মচেনবা মপু যেহোবা~।
\p
\v 7 “মরম অদুনা য়েংউ, নুমিৎশিং অদু লাকই,” যেহোবানা হায়, “মদুদা মখোয়না অমুক হন্না হায়ররোই, ‘হিংলিবা যেহোবা, মহাক্না ইস্রায়েল মচাশিংবু ইজিপ লৈবাক্তগী পুথোকপিখি,’
\v 8 অদুবু ‘হিংলিবা যেহোবা, মহাক্না ইস্রায়েলগী ইমুংগী মচাশিংবু অৱাং লৈবাক্তগী অমসুং ঐনা মখোয়বু তান্থোকখিবা লৈবাক পূম্নমক্তগী চিংবিরকখি,’ হায়গনি~। অদুগা মখোয়না মশাগী মরৈবাক্তা লৈগনি~।”
\q1
\v 9 ঐগী নুংদা ঐগী থম্মোই কায়রে
\q1 ঈশ্বরগী ৱা তাকথোকপা মীশিংগী মরম্না;
\q1 ঐগী শরূ শয়াং পূম্নমক নিকই,
\q1 ঐদি য়ু ঙাওবা মী অমগুম,
\q1 য়ুনা লাকহৎলবা মী অমগুম ওইরে,
\q1 যেহোবাগী মরম্না,
\q1 মহাক্কী অশেংবা ৱাহৈশিংগী মরম্না~।
\q1
\v 10 মরমদি লৈবাক অসি মীতূ মীৱা লান্নবশিংনা পিক থল্লি;
\q1 শিরাপকী মরম্না লৈবাক অসিনা তেংথা নাওইরি,
\q1 লমহাঙগী নিংথিজরবা মফমশিং অদু কংশিল্লে,
\q1 মখোয়গী পুন্সি মরেন ফত্তে,
\q1 মখোয়গী মপাঙ্গল লান্না শিজিন্নৈ~।
\b
\q1
\v 11 “ৱা তাকথোকপা মী অমসুং পুরোহিৎ অনীমক মাংই;
\q1 হোয়, ঐগী য়ূমদা ঐনা মখোয়গী ফত্তবা থবকশিং ফংই,” যেহোবানা হায়~।
\q1
\v 12 “মরম অদুনা মখোয়গী লম্বীদি মখোয়গী মফমদা
\q1 অনানবা লম্বীশিংগুম্বনি;
\q1 অমম্বদা মখোয়বু তান্থোক্কনি
\q1 মখোয় লম্বীশিং অদুদা তুগনি;
\q1 মরমদি ঐনা মখোয়গী মথক্তা ফত্তবা পুরক্কনি,
\q1 মখোয়গী চৈরাক পীগদবা চহী পুরক্কনি,” যেহোবানা হায়~।
\q1
\v 13 “ঐনা সমরিয়াগী ৱা তাকথোকপা মীশিংগী মরক্তা অপঙবা থবক উরে;
\q1 মখোয়না \f + \fr 23:13 \fk বাল: \ft অর্থদি “ইবুংঙো,” ফিনিসিয়াগী মরু ওইবা লাই~।\f*বালগী মিংদা ৱা তাকথোকই,
\q1 ঐগী মী, ইস্রায়েলবু লানহল্লি~।
\q1
\v 14 ঐনা যেরূশালেমগী ৱা তাকথোকপা মীশিংগী থবক্তসু তু চুংবা থবক উরে;
\q1 মখোয়না মীতূ মীৱা লান্নবগী থবক তৌই অমসুং মীনমদুনা চৎলি;
\q1 মখোয়না ফত্তবা থবক তৌবশিংগী খূৎ কনখৎহল্লি,
\q1 অদুনা কনা অমতনা মাগী মাগী ফত্তবদগী মমায় ওল্লক্তে~।
\q1 মখোয় পূম্নমক ঐগী ইফমদা সোদোমগুম,
\q1 মদুদা লৈবশিং গোমোরাগুম ওইরে~।
\p
\v 15 “মরম অদুনা লান্মী তেঙ্গোলশিংগী যেহোবানা ৱা তাকথোকপা মীশিংগী মরমদা অসুম্না হায়,
\q1 ‘য়েংউ, ঐনা মখোয়বু অখাবা পাম্বী পীজগনি,
\q1 মখোয়বু অখাবা ঈশিং থকহনগনি;
\q1 যেরূশালেমগী ৱা তাকথোকপা মীশিংদগী
\q1 লৈবাক পূম্নমক্তা অমাংবা শন্দোক্লে~।’ ”
\p
\v 16 লান্মী তেঙ্গোলশিংগী যেহোবানা অসুম্না হায়,
\b
\q1 “নখোয়দা ৱা তাকথোক্লিবা ৱা তাকথোকপা মীশিংগী ৱাশিং তারুগনু,
\q1 মখোয়না নখোয়বু মীরেম ওইহল্লে;
\q1 মখোয়না মখোয় মশাগী থম্মোইগী দর্শন অদু ঙাঙই,
\q1 যেহোবাগী চীন্দগীদি নত্তে~।
\q1
\v 17 ঐবু উশিৎ থৌওইদবা মখোয়দা মখোয়না হায়দুনা লৈ,
\q1 ‘যেহোবানা হায়, “নখোয়দা ঈঙথবা লৈগনি’ ”;
\q1 অদুগা মশাগী পূক্নীংগী নুঙ্গন্নবগী মতুং ইন্না চৎলিবা মী খুদিংদা মখোয়না হায়,
\q1 ‘নখোয়দা ফত্তবা অমতা লাক্লোই~।’ ”
\b
\q1
\v 18 অদুবু কনানা যেহোবাগী পাউতাক মতুং ইন্না লেপ্পগে,
\q1 উবগে অমসুং মহাক্কী ৱা তাবগে?
\q1 কনানা মহাক্কী ৱাদা পূক্নীং চঙবগে অমসুং তাবগে?
\q1
\v 19 য়েংউ, যেহোবাগী নোংলৈ নুংশিৎ মৈ হৌনা শাউদুনা থোকখ্রে,
\q1 মসি শাথিবা নোংলৈ নুংশিৎনি!
\q1 মসিনা ঈশ্বর নীংদবশিংগী কোকথক্তা শাথিনা তারগনি~।
\q1
\v 20 যেহোবাগী অশাউবা হন্থরোই,
\q1 মহাক্না মথম্মোইগী অনীংবা অদু পাঙথোক্ত্রিবা অমসুং তৌদ্রিবা ফাওবা;
\q1 অরোইবা নুমিৎশিংদা নখোয়না মদু মপূঙ ফানা ৱাখল তাগনি~।
\b
\q1
\v 21 “ঐনা ৱা তাকথোকপা মীশিং অদু থাখিদে,
\q1 অদুম ওইনমক মখোয়না চেনখি;
\q1 ঐনা মখোয়দা হায়খিবা নত্তে,
\q1 অদুম ওইনমক মখোয়না ৱা তাকথোকখি~।
\q1
\v 22 অদুবু মখোয়না ঐগী পাউতাক মতুং ইন্না লেপ্লম্লবদি,
\q1 ঐগী মীশিংবু ঐগী ৱাশিং তাহল্লবদি,
\q1 মখোয়না মখোয়বু মখোয়গী ফত্তবা লম্বীদগী,
\q1 ফত্তবা থবকশিংদগী মমায় লৈথোকহল্লমগনি~।
\b
\q1
\v 23 “ঐ অসি নক্নতা লৈবা ঈশ্বররা,” যেহোবানা হায়,
\q1 “লাপ্না লৈবা ঈশ্বরদি নৎত্রা?
\q1
\v 24 কনাগুম্বা অমনা মশাবু অরোৎপা মফমশিংদা লোত্তুনা লৈবা ঙমগদ্রা,
\q1 ঐনা মহাকপু উদনবা?” যেহোবানা হায়;
\q1 “অতিয়া অমসুং মালেম অসি ঐনা থনবা নৎত্রা?” যেহোবানা হায়~।
\p
\v 25 “ৱা তাকথোকপা মীশিংনা হায়খিবা অদু ঐনা তারে, মখোয়না ঐগী মিংদা মীনম্বা ৱা তাকথোক্তুনা হায়, ‘ঐ মঙ মঙলে, ঐ মঙ মঙলে!’
\v 26 মীনম্বা ৱা তাকথোক্লিবা ৱা তাকথোকপা মীশিংগী থম্মোইদা মসি কয়া কুইনা লৈখিগদগে? হোয়, মখোয়দি মশাগী থম্মোইগী নমথাক্কী ৱা তাকথোকপা মীশিংনি,
\v 27 ঐগী মীশিংগী মপা মপুশিংনা বালগীদমক ঐগী মিং কাউথোকখিবগুম্না, মখোয়না মাগী মাগী য়ূম্লোন্নবা খুদিংদা মখোয়গী মঙগী ৱা হায়দুনা ঐগী মীশিংবু ঐগী মিং কাউথোকহন্নবা খল্লি~।
\b
\q1
\v 28 “মঙ মঙবা ৱা তাকথোকপা মী অদুনা মঙগী ৱা হায়সনু;
\q1 ঐগী ৱা লৈবা মহাক অদুনা ঐগী ৱা চুম্না হায়সনু~।
\q1 ফৌৱাম্না গেহুদা করি তৌগনি?” যেহোবানা হায়~।
\q1
\v 29 “ঐগী ৱা অসি মৈগুম্বা নৎত্রা?” যেহোবানা হায়,
\q1 “মদু নূঙজাউবু মচেৎ মচেৎ তানা থুগাইবা নূঙথংগুম্বা নৎত্রা?
\p
\v 30 “মরম অদুনা য়েংউ, ঐনা ৱা তাকথোকপা মীশিংগী মায়োক্তা লৈ,” যেহোবানা হায়, “মখোয়না মাগী মাগী য়ূম্লোন্নবগী মীশিংদগী ঐগী ৱা হূরাল্লি~।
\v 31 য়েংউ, ঐনা ৱা তাকথোকপা মীশিংগী মায়োক্তা লৈ,” যেহোবানা হায়, “মখোয়না মরৈ শিজিন্নদুনা হায়, ‘মহাক্না হায়~।’
\v 32 য়েংউ, চুমদবা মঙশিংগী ৱা তাকথোকপা মখোয়গী মায়োক্তা ঐ লৈ,” যেহোবানা হায়, “মখোয়না মখোয়দা হায়, অদুগা মখোয়গী মীনম্বা অমসুং মখোয়গী চেকশিন্দবনা ঐগী মীশিংবু লান্না চিংই~। অদুম ওইনমক ঐনা মখোয়বু থাখিদে অমসুং মখোয়বু য়াথং পীখিদে; মরম অদুনা মখোয়না মীশিং অসিদা কান্নবা অমতা পীরোই,” যেহোবানা হায়~।
\p
\v 33 “মীশিং অসিনা নৎত্রগা ৱা তাকথোকপা মীনা নৎত্রগা পুরোহিৎ অমনা নঙোন্দা অসুম্না হংগনি, ‘যেহোবাগী ৱা করিনো?’ মতম অদুদা নহাক্না মখোয়দা হায়গদবনি, ‘করি ৱানো?’ ঐনা নখোয়বু থাদোক্কনি,” যেহোবানা হায়~।
\v 34 “ৱা তাকথোকপা মী, পুরোহিৎ অমসুং মীশিংনা ‘যেহোবাগী ৱা!’ হায়বা নিপা অমসুং মহাক্কী ইমুংবু ঐনা চৈরাক পীগনি~।
\v 35 অসুম্না নখোয় মী খুদিংনা মাগী মাগী য়ূম্লোন্নবদা অমসুং মাগী মাগী মচীন মনাউদা হায়গনি, ‘যেহোবানা করি খুম্বিরবগে?’ অদুগা ‘যেহোবানা করি হায়রিবগে?’
\v 36 নখোয়না যেহোবাগী ৱা অমুক হন্না পল্লরোই~। মী খুদিংগী ৱা অদু মাগী মাগী ৱা ওইগনি, মরমদি নখোয়না ঐখোয়গী ঈশ্বর, লান্মী তেঙ্গোলশিংগী যেহোবা, অহিংবা ঈশ্বরগী ৱাশিংবু শেরান্নহল্লে~।
\v 37 নহাক্না ৱা তাকথোকপা মীশিংদা অসুম্না হায়গদবনি, ‘যেহোবানা নঙোন্দা করি খুম্বিরবগে?’ অদুগা ‘যেহোবানা করি হায়রিবগে?’
\v 38 অদুবু নখোয়না হায়, ‘যেহোবাগী ৱা!’ মরম অদুনা যেহোবানা অসুম্না হায়, ‘নখোয়না “যেহোবাগী ৱা!” হায়বা মরম্না, ঐনা নখোয়দা মী থারগা হায়, “নখোয়না হায়গনু, ‘যেহোবাগী ৱা!’ ”
\v 39 মরমদি য়েংউ, ঐ অমদি ঐনা নখোয়বু পূমকাউ কাউথোক্কনি অমসুং নখোয়বু থাদোক্কনি~। অদুগা ঐনা নখোয়দা অমসুং নখোয়গী নপা নপুশিংদা পীবিখিবা সহর অদু ঐগী মাঙদগী লংথোক্কনি~।
\v 40 অদুগা ঐনা নখোয়গী নথক্তা লোম্বা নাইদবা মিংচৎ থীবা অমসুং মতম পূম্নমক্কী ওইবা ঈকাইবা পুরক্কনি, মদু কাউবা লৈরোই~।’ ”
\c 24
\s1 হৈয়িৎকী খূদম
\p
\v 1 যেহোবানা ঐঙোন্দা উহনবিখি, য়েংউ, যেহোবাগী শঙগী মমাঙদা হৈয়িৎকী থুম্মোক অনী থম্লম্মী~। মসি বাবিলোনগী নিংথৌ নেবূকাদনেজরনা যেহোয়াকীমগী মচা নিপা, যিহূদাগী নিংথৌ যেকোনয়া, যিহূদাগী অঙম অথৌশিং, উ শূবশিং অমসুং ধাতুগী থবক শূবশিংবু যেরূশালেমদগী লানফা ওইনা বাবিলোন্দা পুখ্রবা মতুংদা উহনবিবনি~।
\v 2 থুম্মোক অমদা য়াম্না ফবা হৈয়িৎশিং, হায়বদি অহানবা মুনবা হৈয়িৎশিংগুম য়াওরম্মী; অতোপ্পা থুম্মোক অমদনা চাবা য়াদবা, য়াম্না ফত্তবা হৈয়িৎশিং য়াওরম্মী, হৈয়িৎশিং অদু অসুক্কী মতিক ফত্তে~।
\v 3 অদুদগী যেহোবানা ঐঙোন্দা হায়খি, “যিরেমিয়া, নহাক্না করি উবগে?” ঐনা হায়খি, “হৈয়িৎশিং, অফবা হৈয়িৎশিং, য়াম্না ফবা; অদুগা ফত্তবা, য়াম্না ফত্তবা, চাবা য়াদবা, হৈয়িৎশিং অদু অসুক্কী মতিক ফত্তে~।”
\p
\v 4 যেহোবাগী ৱা ঐঙোন্দা অমুক হন্না লাক্তুনা হায়রকই,
\v 5 “ইস্রায়েলগী ঈশ্বর যেহোবানা অসুম্না হায়, ‘অফবা হৈয়িৎশিং অসিগুম্না ঐনা যিহূদাদগী লানফা ওইনা পুখিবা মখোয় অদু শক খঙবিগনি, মখোয়গী ফনবগীদমক ঐনা মখোয়বু মফম অসিদগী কালদী মচাশিংগী লৈবাক্তা থাখিবনি~।
\v 6 ঐনা মখোয়গী মথক্তা ফনবগীদমক ঐগী মিৎয়েং তাগনি অমসুং ঐনা মখোয়বু লৈবাক অসিদা অমুক হন্না পুরক্কনি; ঐনা মখোয়বু শেমগৎকনি অমসুং মখোয়বু চিংথরোই, ঐনা মখোয়বু থাগনি অমসুং মখোয়বু অমুক ফুক্তোক্লোই~।
\v 7 ঐদি যেহোবানি হায়বা মখোয়না ঐবু খঙনবা থম্মোই ঐনা মখোয়দা পীগনি; মখোয় ঐগী মীশিং ওইগনি অমসুং ঐনা মখোয়গী ঈশ্বর ওইগনি, মরমদি মখোয়না থম্মোই তিংনা ঐঙোন্দা হল্লক্কনি~।
\p
\v 8 ‘চাবা য়াদ্রবা ফত্তবা হৈয়িৎশিংগুম্না মখোয় অসুক্কী মতিক ফত্তে,’ তশেংনমক যেহোবানা অসুম্না হায়, ‘ঐনা যিহূদাগী নিংথৌ যেদেকিয়া, মহাক্কী অঙম অথৌশিং, লৈবাক অসিদা লৈহৌবা যেরূশালেমদগী লেমহৌবশিং অমসুং ইজিপ লৈবাক্তা লৈবশিংবু থাদোক্কনি~।
\v 9 ঐনা মখোয়গী ফত্তবা থবক্কীদমক মখোয়বু মালেমগী নিংথৌ লৈবাক পূম্নমক্তা পুথোক্নবা পীথোক্কনি~। ঐনা মখোয়বু তান্থোক্কদবা মফম খুদিংদা মখোয় চৈনফম, পাউরৌ, নোক্নফম অমসুং শিরাপকী মশক ওইগনি~।
\v 10 ঐনা মখোয়দা অমসুং মখোয়গী মপা মপুশিংদা পীবিখিবা লৈবাক অদুদগী মখোয়বু পূম্মাঙ মাঙহন্দ্রিবা ফাওবা ঐনা মখোয়গী মরক্তা থাঙশাং, চাক্তাঙবা অমসুং শিগনবা লায়না থাগনি~।’ ”
\c 25
\s1 চহী হুম্ফুতরা মাঙ তাকপা
\p
\v 1 যোশিয়াগী মচা নিপা, যিহূদাগী নিংথৌ যেহোয়াকীম্না পানবা মরিশুবা চহীদা, হায়বদি বাবিলোনগী নিংথৌ নেবূকাদনেজরনা পানবা অহানবা চহীদা, যিহূদাগী মী পূম্নমক্কী মরমদা যিরেমিয়াদা ৱা অদু লাকখি~।
\v 2 মদু ৱা তাকথোকপা যিরেমিয়ানা যিহূদাগী মী পূম্নমক্তা অমসুং যেরূশালেমদা লৈবা পূম্নমক্তা হায়রকই,
\v 3 “অমোনগী মচা নিপা যিহূদাগী নিংথৌ যোশিয়ানা পানবা তরাহুমদোইশুবা চহীদগী ঙসি ফাওবদা চহী কুনহুমদোই অসি যেহোবাগী ৱা ঐঙোন্দা লাকখি; অদুগা ঐনা নখোয়দা মদু হন্না হন্না হায়খি, অদুবু নখোয়না তাখিদে~।
\v 4 যেহোবানা নখোয়দা, মহাক্কী মনাই ৱা তাকথোকপা মী পূম্নমক হন্না হন্না থাখি, অদুবু নখোয়না মুন্না তাখিদে, তানবা নাদসু হাপখিদে~।
\v 5 মখোয়না হায়খি, ‘মী খুদিংনা মাগী মাগী ফত্তবা লম্বীদগী, অদুগা নঙগী নঙগী ফত্তবা থবকশিংদগী নমায় ওল্লকউ, যেহোবানা নখোয়দা অমসুং নখোয়গী নপা নপুশিংদা মতম পূম্নমক্কী ওইনা পীবিরবা লৈবাক অদুদা লৈয়ু~।
\v 6 অতোপ্পা লাইশিংবু থৌগল তৌনবা অমসুং মখোয়বু খুরুম্নবা মখোয়গী মতুং ইনগনু, নখোয়গী নখূৎনা শাখিবা অদুগী মরম্না ঐবু কাইহৌগনু; অদুগা ঐনা নখোয়দা ফত্তবা তৌবিরোই~।’
\v 7 অদুবু নখোয়না ঐগী ৱা মুন্না তাখিদে,” যেহোবানা হায়, “অদুনা নখোয়গী নখূৎনা শাখিবা অদুনা ঐবু কাইহৌদুনা নখোয় নশাগী ফত্তবা ওইহল্লে~।
\p
\v 8 “মরম অদুনা লান্মী তেঙ্গোলশিংগী যেহোবানা অসুম্না হায়, ‘নখোয়না ঐগী ৱাশিং তাখিদবা মরম্না,
\v 9 য়েংউ, ঐনা মী থাদুনা অৱাংলোমগী মী পূম্নমক পুরক্কনি,’ যেহোবানা হায়, ‘ঐগী ইনাই, বাবিলোনগী নিংথৌ নেবূকাদনেজরবু লৈবাক অসিগী মায়োক্তা, লৈবাক অসিদা লৈবশিংগী মায়োক্তা অমসুং মায়গৈ মরিদা লৈবা জাতি পূম্নমক্কী মায়োক্তা পুরক্কনি, মখোয়বু তুম্না মাঙহনগনি, মখোয়বু চঙক্নফম, ইস ইস হায়নফম অমসুং মতম পূম্নমক্কী ওইনা মাঙ তাকহনগনি~।
\v 10 অদুগীসু মথক্তা ঐনা মখোয়দগী হরাউ তয়াম্বগী খোঞ্জেন, নুঙাইবগী খোঞ্জেন, বরগী খোঞ্জেন, কন্যাগী খোঞ্জেন, চক্রি নূঙশিংগী মখোন অমসুং থাউমৈগী মঙান লৌথোক্কনি~।
\v 11 অদুগা লৈবাক অপূম্বা অসি মাঙ তাকপা অমসুং ঙক্নফম ওইগনি~। জাতিশিং অসিনা বাবিলোনগী নিংথৌবু চহী হুম্ফুতরা থৌগল তৌগনি~।
\s1 বাবিলোন অমসুং জাতিশিং ৱায়েনগদবা
\p
\v 12 ‘অদুগা চহী হুম্ফুতরা শুরবদা, ঐনা বাবিলোনগী নিংথৌ অমসুং জাতি অদু, মখোয়গী অয়োল অরানগীদমক, কালদী মচাশিংগী লৈবাক অদু চৈরাক পীগনি,’ যেহোবানা হায়, ‘অদুগা মদু মতম পূম্নমক্কী ওইনা মাঙ তাকহনগনি~।
\v 13 ঐনা লৈবাক অসিগী মায়োক্তা হায়খিবা ঐগী ৱা পূম্নমক, লাইরিক অসিদা ইরিবা পূম্নমক, যিরেমিয়ানা জাতি পূম্নমক্কী মায়োক্তা তাকথোকখিবা অদু ঐনা লৈবাক অসিদা থোকহনগনি~।
\v 14 জাতি ময়াম্না অমসুং অচৌবা নিংথৌশিংনা মখোয়বু মীনাইসু ওইহনগনি~। ঐনা মখোয়গী থবক মতুং ইন্না অমসুং মখোয়গী মখূৎকী থবক মতুং ইন্না মতিক থোকপা হনগনি~।’ ”
\p
\v 15 ইস্রায়েলগী ঈশ্বর যেহোবানা ঐঙোন্দা অসুম্না হায়, “ঐগী মৈ হৌনা শাউবগী য়ুগী তেঙ্গোৎ ঐগী খূত্তগী লৌ অমসুং ঐনা নহাকপু থাবা জাতি পূম্নমক অদুদা মদু পীথকউ~।
\v 16 অদুগা ঐনা মখোয়গী মরক্তা থাগদৌরিবা থাঙশাং অদুগী মরম্না মখোয়না থক্কনি, হায়রং তুরং তৌগনি অমসুং ঙাওগনি~।”
\p
\v 17 অদুদগী ঐনা যেহোবাগী খূত্তা লৈবা তেঙ্গোৎ অদু লৌদুনা যেহোবানা ঐবু থাখিবা জাতি পূম্নমক্তা থকহনখি~।
\v 18 যেরূশালেম, যিহূদাগী সহরশিং, মদুগী নিংথৌশিং অমসুং মদুগী অঙম অথৌশিং, মখোয়বু মাঙ তাকহন্নবা, ঙক্নফম, ইস ইস হায়নফম অমসুং শিরাপকী মশক ওইহন্নবনি, মদু ঙসি ওইরিবা অসিগুম্ননি~।
\v 19 ইজিপকী নিংথৌ ফেরাউ, মহাক্কী মনাইশিং, মহাক্কী অঙম অথৌশিং অমসুং মহাক্কী মী পূম্নমক;
\v 20 জাৎ তিন্নদবনা পোকপা পূম্নমক, উস লৈবাক্কী নিংথৌ পূম্নমক, পলেষ্টী মীশিংগী লৈবাক্কী নিংথৌ পূম্নমক, আস্কিলোন, গাজা, ইক্রোন অমসুং আশদোদকী লেমহৌবা মীশিং;
\v 21 ইদোম, মোৱাব অমসুং অম্মোন মচাশিং;
\v 22 তূরগী নিংথৌ পূম্নমক, সীদোনগী নিংথৌ পূম্নমক অমসুং সমুদ্র ৱাংমগী সমুদ্র মপানগী নিংথৌশিং;
\v 23 দেদান, তেমা, বুজ অমসুং চুবাগী মশম তেন্না ককপা পূম্নমক;
\v 24 অরাবকী নিংথৌ পূম্নমক অমসুং লমহাঙদা লৈবা জাৎ তিন্নদবনা পোকপা মী পূম্নমক্কী নিংথৌ পূম্নমক;
\v 25 জিম্রিগী নিংথৌ পূম্নমক, এলামগী নিংথৌ পূম্নমক অমসুং মিদিগী নিংথৌ পূম্নমক;
\v 26 অথাপ্পা অমসুং অনকপদা লৈবা অৱাংগী নিংথৌ পূম্নমক, অমতা ওইনা, মালেমগী লৈমায়দা লৈবা তাইবংপানগী নিংথৌ পূম্নমক পীথকখি~। মখোয়গী মতুংদা \f + \fr 25:26 \fk শেশাক: \ft বাবিলোন~।\f*শেশাক্কী নিংথৌনা থক্কনি~।
\p
\v 27 “মরম অদুনা নহাক্না মখোয়দা হায়গনি, ‘ইস্রায়েলগী ঈশ্বর, লান্মী তেঙ্গোলশিংগী যেহোবানা অসুম্না হায়, “থকউ, ঙাওরো, ওথোকউ! ঐনা নখোয়গী নরক্তা থাগদৌরিবা থাঙশাং অদুগী মরম্না, তুরো অমসুং অমুক হন্না হৌগৎকনু~।’ ”
\v 28 অদুগা অসুম্না ওইগনি, মখোয়না নহাক্কী নখূত্তগী তেঙ্গোৎ অদু লৌদুনা থকউ য়াদ্রবদি, নহাক্না মখোয়দা হায়গদবনি, ‘লান্মী তেঙ্গোলশিংগী যেহোবানা হায়, “তশেংনমক নখোয়না থক্কনি!
\v 29 মরমদি য়েংউ, ঐগী মিং থোল্লবা সহর অদুগী মথক্তা ঐনা ফত্তবা পুরকপা হৌরে~। নখোয়বু চৈরাক শুপ্পী পীরোইদ্রা? নখোয় চৈরাক পীদনা তোক্লোই, মরমদি ঐনা মালেমদা লৈবা পূম্নমক্কী মথক্তা থাঙশাং কৌগনি,” লান্মী তেঙ্গোলশিংগী যেহোবানা হায়~।’
\p
\v 30 “মরম অদুনা নহাক্না মখোয়গী মায়োক্তা ৱা পূম্নমক অসি তাকথোক্তুনা মখোয়দা হায়য়ু,
\b
\q1 ‘যেহোবানা অৱাংবা মফমদগী লাউরক্কনি,
\q1 মহাক্কী অশেংবা লৈফমদগী মহাক্কী খোঞ্জেন থোকহনগনি;
\q1 মহাক্না মহাক্কী লৈফমগী মথক্তা কন্না লাউগনি;
\q1 খোঙনা নেত্তুনা অঙ্গুর মহী শুম্লিবা মখোয়গী মতৌগুম্না মহাক্না কন্না লাউগনি,
\q1 মালেমদা লৈবা পূম্নমক্কী মায়োক্তা~।
\q1
\v 31 মালেমগী অরোইবা ঙমখৈদা নিন খোংবা লাক্কনি,
\q1 মরমদি যেহোবাগা জাতিশিংগা ৱায়েৎনবা অমা লৈ;
\q1 মহাক্না মীওইবা পূম্নমক্কী মথক্তা ৱায়েনগনি~।
\q1 ঈশ্বর নীংদবা মখোয় মহাক্না থাঙশাংদা পীথোক্কনি,’ যেহোবানা হায়~।”
\b
\q1
\v 32 লান্মী তেঙ্গোলশিংগী যেহোবানা অসুম্না হায়,
\b
\q1 “য়েংউ, জাতি অমদগী জাতি অমদা ফত্তবা শন্দোক্কনি,
\q1 মালেমগী অথাপ্পা ঙমখৈদগী অকনবা নোংলৈ নুংশিৎ হৌরক্কনি~।
\p
\v 33 “অদুগা নুমিৎ অদুদা যেহোবানা হাৎখিবা মীশিং অদু মালেমগী ঙমখৈ অমদগী অতোপ্পা ঙমখৈ অমা ফাওবা লৈগনি~। মখোয়গীদমক তেংথারোই, খোমসু খোমজিল্লোই, ফুমসু ফুম্লোই~। মখোয়দি লৈমায় মথক্তা অমোৎ অকায় ওইগনি~।
\b
\q1
\v 34 “য়াউশেনবশিং নখোয়, লাউখোংউ অমসুং কপ্পু!
\q1 উত্তা ওল্লু,
\q1 য়াউ শঙ্গু চিংবিরিবা নখোয়!
\q1 মরমদি নখোয়বু হাৎননবা অমসুং নখোয়বু চাইখাইনবগী নুমিৎ শুরে;
\q1 অদুগা নিংথিজরবা পাত্র অমগুম নখোয় তুগনি~।
\q1
\v 35 অদুগা য়াউশেনবশিং অদুগী চেনফম অমতা লৈরোই,
\q1 য়াউ শঙ্গু চিংবিরিবশিংগীসু নান্থোকফম লৈরোই~।
\q1
\v 36 য়াউশেনবশিংনা কপ্পগী খোঞ্জেন,
\q1 য়াউ শঙ্গু চিংবিরিবশিংনা লাউ খোংবা তাগনি;
\q1 মরমদি যেহোবানা মখোয়গী শঞ্জাবুঙ মাঙ তাকহল্লে~।
\q1
\v 37 অদুগা ঈঙথবা মফমশিং ককথৎলে
\q1 যেহোবাগী মৈ হৌনা শাউবগী মরম্না~।
\q1
\v 38 মহাক্না নোংশা অমগুম্না মহাক্কী লোৎফম থাদোক্লে;
\q1 মরমদি মখোয়গী লৈবাক মাঙ তাক্লে
\q1 ওৎনৈবশিংগী তমথীবা অদুগী মরম্না,
\q1 মহাক্কী মৈ হৌনা শাউবগী মরম্না~।”
\c 26
\p
\v 1 যোশিয়াগী মচা নিপা যিহূদাগী নিংথৌ যেহোয়াকীম্না পানবা হৌরকপদা যেহোবাগী ৱা অসি লাক্তুনা হায়রকই,
\v 2 “যেহোবানা অসুম্না হায়, ‘যেহোবাগী য়ূমগী শূমাঙদা লেপ্পু অমসুং মখোয়দা হায়নবা ঐনা য়াথং পীবা ৱা পূম্নমক অদু যেহোবাগী য়ূমদা খুরুম্নবা লাক্লিবা যিহূদাগী সহর পূম্নমক্কী মীশিংদা অমতা চিত্থদনা হায়য়ু~।
\v 3 মখোয়না পূক্নীং চঙনা তাদুনা মী খুদিংনা মাগী মাগী ফত্তবা লম্বীদগী হল্লকপা য়াই, অদু ওইরবদি মখোয়গী ফত্তবা থবকশিংগী মরম্না ঐনা মখোয়দা তৌগে খল্লম্বা ফত্তবা অদু ঐনা তৌরোই~।’
\v 4 অদুগা নহাক্না মখোয়দা হায়গদবনি, ‘যেহোবানা অসুম্না হায়, “ঐনা নখোয়গী মাঙদা থমখ্রবা ঐগী ৱায়েন য়াথংদা চৎনবা নখোয়না ঐগী ৱা পূক্নীং চঙনা তাদ্রবদি,
\v 5 ঐগী ইনাইশিং, ৱা তাকথোকপা মীশিংগী ৱা পূক্নীং চঙনা তানবা ঐনা নখোয়গী নফমদা মখোয়বু হন্না হন্না থাখি, অদুবু নখোয়না পূক্নীং চঙনা তাখিদে~।
\v 6 ঐনা য়ূম অসি শীলোগুম ওইহনগনি অমসুং সহর অসি মালেমগী জাতি পূম্নমক্তা শিরাপকী মশক ওইহনগনি~।” ’ ”
\p
\v 7 অসুম্না যিরেমিয়ানা যেহোবাগী শঙদা হায়খিবা ৱাশিং অসি পুরোহিৎশিং, ৱা তাকথোকপা মীশিং অমসুং মী পূম্নমক্না তাখি~।
\v 8 অসুম্না থোকখি, যেহোবাগী য়াথং মতুং ইন্না যিরেমিয়ানা মী পূম্নমক্কী মফমদা হায়নবা ৱা পূম্নমক হায়বা লোইরবদা, পুরোহিৎশিং, ৱা তাকথোকপা মীশিং অমসুং মী পূম্নমক্না মহাকপু ফাদুনা হায়রকই, “নহাক শোয়দনা শিগনি!
\v 9 নহাক্না যেহোবাগী মিংদা ‘য়ূম অসি শীলোগুম ওইগনি অমসুং সহর অসি মী অমতা তাদনা মাঙ তাক্লগনি’ হায়না ৱা তাকথোকখিবা করিগীনো?” অদুগা মী পূম্নমক্না যিরেমিয়াগী মায়োক্তা যেহোবাগী য়ূমদা পূনশিনখি~।
\s1 যিরেমিয়াবু কনবা
\p
\v 10 যিহূদাগী অঙম অথৌশিংনা ৱাশিং অসি তাবদা, মখোয়না নিংথৌগী য়ূমদগী যেহোবাগী য়ূমদা লাক্তুনা যেহোবাগী য়ূমগী অনৌবা থোঙজাউগী চঙফমদা ফমখি~।
\v 11 অদুদগী পুরোহিৎশিং অমসুং ৱা তাকথোকপা মীশিংনা অঙম অথৌশিং অমসুং মী পূম্নমক্তা হায়রকই, “মী অসি শিবা মতিক চাবনি! মরমদি নখোয়গী ননামক্না তাবগুম্না মহাক্না সহর অসিগী মায়োক্তা ৱা তাকথোক্লে~।”
\p
\v 12 অদুদগী যিরেমিয়ানা অঙম অথৌ পূম্নমক্তা অমসুং মী পূম্নমক্তা হায়রকই, “যেহোবানা ঐবু য়ূম অসিগী মায়োক্তা অমসুং সহর অসিগী মায়োক্তা নখোয়না তাখ্রবা ৱা পূম্নমক অসি তাকথোক্নবা থারকপনি~।
\v 13 মরম অদুনা হৌজিক নখোয়গী নরমচৎশিং অমসুং নখোয়গী নতৌশিং চুমথোকউ, নখোয়গী ঈশ্বর যেহোবাগী ৱা ইল্লু; যেহোবানা নখোয়গী মায়োক্তা লাউথোকখিবা ফত্তবা অদু তৌররোই~।
\v 14 ঐগী ওইনদি, য়েংউ, ঐ নখোয়গী নখূত্তা লৈ; নখোয়না ফৈ অমসুং চুম্মী হায়না নীংবা অদু ঐঙোন্দা তৌ~।
\v 15 অদুবু মসিমদি শোয়দ্রবনি হায়বা নখোয়না খঙউ, নখোয়না ঐবু হাৎলবদি, নখোয়না নখোয়মক্কী নথক্তা, সহর অসিগী মথক্তা অমসুং মদুদা লৈরিবশিংগী মথক্তা মরান লৈতবা মীগী ঈ তাহনবগী মরান শোয়দনা পুরক্কনি; অচুম্বমক যেহোবানা ঐবু নখোয়দা ৱা পূম্নমক অসি হায়নবা থারকপনি~।”
\p
\v 16 অদুদগী অঙম অথৌশিং অমসুং মী পূম্নমক্না পুরোহিৎশিংদা অমসুং ৱা তাকথোকপা মীশিংদা হায়খি, “মী অসি শিবা মতিক চাদে~। মরমদি মহাক্না ঐখোয়গী ঈশ্বর যেহোবাগী মিংদা ঐখোয়দা ৱা হায়খ্রে~।”
\v 17 অদুদগী লৈবাক অদুগী অহল্লমনশিংগী মরক্তগী খরনা হৌগৎলগা তিল্লিবা মীয়াম পূম্নমক্তা হায়রকই,
\v 18 “যিহূদাগী নিংথৌ হিজকীয়াগী হাকতক্তা মোরেশেৎকী মীকানা ৱা তাকথোকখি অমসুং যিহূদাগী মী পূম্নমক্তা হায়রকই, ‘লান্মী তেঙ্গোলশিংগী যেহোবানা অসুম্না হায়,
\b
\q1 “সিয়োন লৌবুক্কুম খোইগনি,
\q1 যেরূশালেম অমাঙবগী মপৈ ওইগনি,
\q1 য়ূম অদুগী চীং অদু,
\q1 উমংগী অৱাংবা মফমশিংগুম ওইগনি~।” ’
\b
\p
\v 19 “যিহূদাগী নিংথৌ হিজকীয়া অমসুং যিহূদাদা লৈবা পূম্নমক্না মহাকপু হাৎখিব্রা? মহাক্না যেহোবাবু কিখিদ্রা অমসুং যেহোবাগী চানবিবা থিখিদ্রা? যেহোবানা মখোয়গী মায়োক্তা লাউথোকখিবা ফত্তবা অদুদগী মায় লৈথোকখিবা নৎত্রা? অসুম্না ঐখোয়না ঐখোয়গী থৱায়শিংগী মথক্তা শাথিবা ফত্তবা পুরক্কদ্রা?”
\p
\v 20 অদুগা যেহোবাগী মিংদা ৱা তাকথোকখিবা মী অমসু লৈরম্মী, মহাক অদুদি কিরিয়াথ-যেয়ারীমদা লৈবা শেমায়াগী মচা নিপা ঊরিয়ানি, মহাক্না যিরেমিয়াগী ৱা পূম্নমক অদুগী মতুং ইন্না সহর অসিগী মথক্তা অমসুং লৈবাক অসিগী মথক্তা ৱা তাকথোকখি~।
\v 21 নিংথৌ যেহোয়াকীম্না মহাক্কী লান্মীশিং অমসুং অঙম অথৌ পূম্নমক্কা লোয়ননা মহাক্কী ৱাশিং তাবদা, নিংথৌনা মহাকপু হাৎনবা থিখি; অদুবু ঊরিয়ানা মদু তাবদা কিদুনা চেনখি অমসুং ইজিপ্তা চৎখি~।
\v 22 অদুগা নিংথৌ যেহোয়াকীম্না, এলনাথান কৌবা অখবোরগী মচা অসি মহাক্কা লোয়ননা অতোপ্পা মীশিং খরগা ইজিপ্তা থারম্মী~।
\v 23 মখোয়না ঊরিয়াবু ইজিপ্তগী পুরক্লগা নিংথৌ যেহোয়াকীমগী মনাক্তা পুরকখি~। নিংথৌনা মহাকপু থাঙশাংনা হাত্তুনা মহাক্কী অশিবা হকচাং অদু মীচমশিংগী ফুম্ফমদা লংশিনখি~।
\p
\v 24 অদুম ওইনমক শাফানগী মচা নিপা অহীকম্না যিরেমিয়াগী মায়গৈদা লেপ্লম্মী, মরম অদুনা মখোয়না মহাকপু হাৎনবা মীশিংগী মখূত্তা শিন্নখিদে~।
\c 27
\s1 লুম্লি অমসুং পোৎপুগী খূদম
\p
\v 1 যোশিয়াগী মচা নিপা, যিহূদাগী নিংথৌ যেহোয়াকীম্না পানবা হৌরকপদা, যেহোবাদগী ৱা অসি যিরেমিয়াদা লাক্তুনা হায়রকই,
\v 2 “যেহোবানা ঐঙোন্দা অসুম্না হায়, ‘নহাক্না লুম্লিশিং অমসুং পোৎপুশিং শাদুনা নহাক্কী ঙক্তা মখোয় থম্মু,
\v 3 অদুগা যিহূদাগী নিংথৌ যেদেকিয়াগী মফমদা যেরূশালেমদগী লাকপা পাউ পুবা মীশিংগী খূত্তা মখোয় অদু ইদোমগী নিংথৌদা, মোৱাবকী নিংথৌদা, অম্মোন মচাশিংগী নিংথৌদা, তূরগী নিংথৌদা অমসুং সীদোনগী নিংথৌদা থাখো~।
\v 4 মখোয়গী মপুশিংদা হায়নবা মখোয়দা য়াথং পীয়ু, “ইস্রায়েলগী ঈশ্বর, লান্মী তেঙ্গোলশিংগী যেহোবানা অসুম্না হায়, নখোয়না নখোয়গী মপুশিংদা অসুম্না হায়গনি;
\v 5 ‘ঐগী অকনবা পাঙ্গন্না অমসুং ঐগী পাম্বোম তিংদুনা ঐনা মালেম অমসুং লৈমায়থক্তা লৈবা মী অমসুং শা শেম্লে, অদুগা ঐনা ফগনি নীংবা মহাক অদুদা মখোয় পীবিরে~।
\v 6 অদুগা হৌজিক ঐনা লম পূম্নমক অসি ঐগী ইনাই, বাবিলোনগী নিংথৌ নেবূকাদনেজরগী খূত্তা পীবিরে অমসুং শাশিংসু মহাকপু থৌগল তৌনবা মঙোন্দা পীবিরে~।
\v 7 জাতি পূম্নমক্না মহাকপু, মহাক্কী মচা নিপাবু অমসুং মচা নিপাগী মচাশিংবু মহাক্কী লৈবাক্কী মতম লাক্ত্রিবা ফাওবা থৌগল তৌগনি; অদুদগী জাতি ময়াম্না অমসুং অচৌবা নিংথৌশিংনা মহাকপু মখোয়গী থৌগল তৌহনগনি~।
\v 8 অসুম্না থোক্কনি, হায়রিবা বাবিলোনগী নিংথৌ নেবূকাদনেজর অসিবু থৌগল তৌরোইদবা, অদুগা বাবিলোন নিংথৌগী পোৎপু মখাদা মখোয়গী মঙক থম্লোইদবা জাতি অমসুং নিংথৌ লৈবাক অদু ঐনা চৈরাক পীগনি,’ যেহোবানা হায়, ‘ঐনা মখোয়বু থাঙশাংনা, চাক্তাঙবনা অমসুং শিগনবা লায়না মহাক্কী খূত্তা তুম্না মাঙহন্দ্রিবা ফাওবনি~।
\p
\v 9 ‘মরম অদুনা নখোয়গী ৱা তাকথোকপা মীশিং, লাইবাউ খঙবশিং, মঙ মঙগনবশিং, মহৈ শিজিন্নবশিং, হীকাপ য়াইকাপ্পশিংগী ৱা তারুগনু~। মখোয়না নখোয়দা হায়, “নখোয়না বাবিলোনগী নিংথৌবু থৌগল তৌরোই~।”
\v 10 মরম অদুনা নখোয়গী লৈবাক্তগী নখোয়বু লাপ্না পুথোক্নবা, মখোয়না নখোয়দা মীনম্বা ৱা তাকথোকই; ঐনা নখোয়বু তান্থোক্কনি অমসুং নখোয় তুম্না মাঙগনি~।
\v 11 অদুবু বাবিলোনগী নিংথৌগী পোৎপু মখাদা মখোয়গী মঙক থম্বা অমসুং মহাকপু থৌগল তৌবা জাতিশিং অদু ঐনা মখোয় মশাগী লৈবাক্তা লেঙদনা লৈহনগনি,’ যেহোবানা হায়, ‘মখোয়না মদু লৌ খোইগনি অমসুং মদুদা লৈগনি~।’ ” ’ ”
\p
\v 12 ঐনা যিহূদাগী নিংথৌ যেদেকিয়াগী মফমদসু ৱাশিং অসিগী মতুং ইন্না হায়খি, “নখোয়গী নঙক অদু বাবিলোনগী নিংথৌগী পোৎপু মখাদা থম্মু, মহাকপু অমসুং মহাক্কী মীশিংবু থৌগল তৌ, অদুগা হিংজৌ!
\v 13 বাবিলোনগী নিংথৌবু থৌগল তৌরোইদবা জাতি অদুগী মায়োক্তা যেহোবানা হায়খিবগুম্না নখোয়, নহাক অমসুং নহাক্কী মীশিং থাঙশাংনা, চাক্তাঙবনা অমসুং শিগনবা লায়নানা করিগী শিগনি?
\v 14 মরম অদুনা নখোয়দা অসুম্না হায়বা ৱা তাকথোকপা মীশিং অদুগী ৱা পূক্নীং চঙনা তাগনু, ‘নখোয়না বাবিলোনগী নিংথৌবু থৌগল তৌরোইদবনি,’ মরমদি মখোয়না নখোয়দা মীনম্বা ৱা তাকথোকই;
\v 15 মরমদি ঐনা মখোয়বু থাবা নত্তে,” যেহোবানা হায়, “অদুম ওইনমক ঐনা নখোয়বু তান্থোক্নবা, নখোয় অমসুং নখোয়দা ৱা তাকথোক্লিবা ৱা তাকথোকপা মীশিং অমসুং নখোয় তুম্না মাঙনবা মখোয়না ঐগী মিংদা মীনম্বা ৱা তাকথোকই~।”
\p
\v 16 ঐনা পুরোহিৎশিংদা অমসুং মী পূম্নমক্তা ৱা ঙাঙদুনা হায়রকই, “যেহোবানা অসুম্না হায়, ‘নখোয়দা ৱা তাকথোক্লিবা নখোয়গী ৱা তাকথোকপা মীশিংগী ৱা পূক্নীং চঙনা তারুগনু, মখোয়না হায়, “য়েংউ, যেহোবাগী য়ূমগী পাত্র পূম্নমক হৌজিক ইকুই কুইদনা বাবিলোন্দগী অমুক হন্না পুরক্কনি”; মরমদি মখোয়না নখোয়দা মীনম্বা ৱা তাকথোকই~।
\v 17 মখোয়গী ৱা পূক্নীং চঙনা তাগনু; বাবিলোনগী নিংথৌবু থৌগল তৌ, অদুগা হিংজৌ! সহর অসি করিগী মাঙ তাক্তুনা তাগনি?
\v 18 অদুবু মখোয় ৱা তাকথোকপা মীশিং ওইরবদি অমসুং যেহোবাগী ৱা মখোয়দা লৈরবদি, হৌজিক মখোয়না যেহোবাগী য়ূমদা, যিহূদাগী নিংথৌগী শঙ্গায়দা অমসুং যেরূশালেমদা লৈহৌবা পাত্রশিং বাবিলোন্দা পুখিদনবা লান্মী তেঙ্গোলশিংগী যেহোবাদা নোঞ্জবিসনু~।’
\p
\v 19 “লান্মী তেঙ্গোলশিংগী যেহোবানা য়ূম্বীশিং, ঈশিং কোনফূশিং, মখোঙশিং অমসুং সহর অসিদা লৈহৌবা পাত্রশিংগী মরমদা,
\v 20 হায়বদি বাবিলোনগী নিংথৌ নেবূকাদনেজরনা যেহোয়াকীমগী মচা নিপা, যিহূদাগী নিংথৌ যেকোনয়া, যিহূদাগী অমসুং যেরূশালেমগী অচৌ অশাংশিং পূম্নমকপু যেরূশালেমদগী বাবিলোন্দা লানফা ওইনা পুবদা মহাক্না পুখিদবা পাত্রশিং,
\v 21 হোয়, যেহোবাগী য়ূমদা লৈহৌবা পাত্রশিং, যিহূদাগী নিংথৌগী শঙ্গায়দা অমসুং যেরূশালেমদা লৈহৌবা পাত্রশিংগী মরমদা ইস্রায়েলগী ঈশ্বর, লান্মী তেঙ্গোলশিংগী যেহোবানা অসুম্না হায়,
\v 22 ‘পাত্রশিং অদু বাবিলোন্দা পুখিগনি, অদুগা ঐনা মখোয়গী নাক্তা চৎত্রিবা ফাওবা পাত্রশিং অদু মফম অদুদা লৈগদবনি,’ যেহোবানা হায়, ‘অদুদগী ঐনা মখোয়বু পুথোক্লক্লগা মফম অসিদা অমুক হন্না থম্বিগনি~।’ ”
\c 28
\s1 হনানিয়ানা চুমদবা ৱা তাকথোকপা অমসুং শিবা
\p
\v 1 অদুগা চহী অদুমক্তদা যিহূদাগী নিংথৌ যেদেকিয়ানা পানবা হৌবা মরিশুবা চহীগী মঙাশুবা থাদা গিবিয়োন্দা লৈবা অজ্জুরগী মচা নিপা, ৱা তাকথোকপা হনানিয়ানা যেহোবাগী য়ূমদা, পুরোহিৎশিংগী মমাঙদা অমসুং মী পূম্নমক্কী মমাঙদা ঐঙোন্দা হায়রকই,
\v 2 “ইস্রায়েলগী ঈশ্বর, লান্মী তেঙ্গোলশিংগী যেহোবানা অসুম্না হায়, ‘ঐনা বাবিলোনগী নিংথৌগী পোৎপু থুদেক্লে~।
\v 3 বাবিলোনগী নিংথৌ নেবূকাদনেজরনা মফম অসিদগী লৌদুনা বাবিলোন্দা পুখিবা যেহোবাগী য়ূমগী পাত্র পূম্নমক ঐনা চহী অনীগী মনুংদা মফম অসিদা অমুক হন্না পুরক্কনি~।
\v 4 অদুগা যেহোয়াকীমগী মচা নিপা যিহূদাগী নিংথৌ যেকোনেয়াবু বাবিলোন্দা চৎখিবা যিহূদাগী লানফা পূম্নমক্কা লোয়ননা ঐনা মফম অসিদা অমুক হন্না পুরক্কনি,’ যেহোবানা হায়, ‘মরমদি ঐনা বাবিলোনগী নিংথৌগী পোৎপু থুদেক্কনি~।’ ”
\p
\v 5 অদুদগী ৱা তাকথোকপা যিরেমিয়ানা, পুরোহিৎশিংগী মমাঙদা অমসুং যেহোবাগী য়ূমদা লেপ্লিবা মী পূম্নমক্কী মমাঙদা ৱা তাকথোকপা হনানিয়াদা হায়খি,
\v 6 ৱা তাকথোকপা যিরেমিয়ামক্না হায়খি, “আমেন! যেহোবানা অদুম্না তৌবিসনু; যেহোবাগী য়ূমগী পাত্রশিং অমসুং লানফা ওইনা পুখিবা পূম্নমক, বাবিলোন্দগী মফম অসিদা অমুক হন্না পুরক্নবগীদমক নহাক্না ৱা তাকথোকখিবা নহাক্কী ৱাশিং অদু যেহোবানা পাঙথোকপিসনু~।
\v 7 অদুম ওইনমক নহাক্কী নাকোংদা অমসুং মী পূম্নমক্কী নাকোংদা তানবা ঐনা হায়রিবা ৱা অসি হৌজিক তাও;
\v 8 ঐগী অমসুং নহাক্কী মাঙদা লৈরম্বা মমাঙঙৈগী ৱা তাকথোকপা মীশিংনা লৈবাক ময়ামগী অমসুং অচৌবা নিংথৌ লৈবাকশিংগী মায়োক্তা লানগী, খুদোংথীবগী অমসুং শিগনবা লায়নাগী মরমদা ৱা তাকথোকখি~।
\v 9 ঈঙথবগী ৱা তাকথোক্লিবা ৱা তাকথোকপা মী অদুদি ৱা তাকথোকপা মীগী ৱা অদু থুংলবদা, ৱা তাকথোকপা মী অদু অচুম্বমক যেহোবানা থারকপনি হায়বা খঙগনি~।”
\p
\v 10 অদুদগী ৱা তাকথোকপা হনানিয়ানা ৱা তাকথোকপা যিরেমিয়াগী মঙক্তগী পোৎপু অদু লৌথোক্লগা থুদেকখি~।
\v 11 অদুগা হনানিয়ানা মী পূম্নমক্কী মমাঙদা হায়খি, “যেহোবানা অসুম্না হায়, ‘ঐনা চহী অনীগী মনুংদা বাবিলোনগী নিংথৌ নেবূকাদনেজরগী পোৎপু অদু জাতি পূম্নমক্কী মঙক্তগী মতৌ অদুম্না থুদেক্কনি~।’ ” অদুদগী ৱা তাকথোকপা যিরেমিয়া চৎখি~।
\p
\v 12 অদুদগী ৱা তাকথোকপা হনানিয়ানা ৱা তাকথোকপা যিরেমিয়াগী মঙক্তগী পোৎপু থুদেকখ্রবা তুংদা ৱা তাকথোকপা যিরেমিয়াদা যেহোবাগী ৱা লাক্তুনা হায়রকই,
\v 13 “চত্তুনা হনানিয়াদা হায়য়ু, ‘যেহোবানা অসুম্না হায়, “নহাক্না উগী পোৎপুশিং থুদেক্লে, অদুবু নহাক্না মখোয়গীদমক য়োৎকী পোৎপুশিং শাগদবনি~।”
\v 14 ইস্রায়েলগী ঈশ্বর, লান্মী তেঙ্গোলশিংগী যেহোবানা অসুম্না হায়, “বাবিলোনগী নিংথৌ নেবূকাদনেজরবু জাতি পূম্নমক অসিনা থৌগল তৌনবা ঐনা মখোয়গী মঙকশমদা য়োৎকি পোৎপু থম্লে; অদুগা মখোয়না মহাকপু থৌগল তৌগনি~। ঐনা মঙোন্দা শাশিংবু পীবিরবনি~।” ’ ”
\p
\v 15 অদুদগী ৱা তাকথোকপা যিরেমিয়ানা ৱা তাকথোকপা হনানিয়াদা হায়খি, “হৌজিক তারো, হনানিয়া, যেহোবানা নহাকপু থারকপা নত্তে, অদুবু নহাক্না মীশিং অসিবু মীনম্বদা থাজহল্লি~।
\v 16 মরম অদুনা যেহোবানা অসুম্না হায়, ‘য়েংউ, ঐনা নহাকপু মালেমগী লৈমায়দগী লংথোক্কনি~। নহাক চহী অসিদা শিরগনি, মরমদি নহাক্না যেহোবাগী মায়োক্তা শেরান্নবা তম্বিরে~।’ ”
\v 17 অসুম্না ৱা তাকথোকপা হনানিয়া, চহী অদুমক্তদা তরেৎশুবা থাদা শিখি~।
\c 29
\s1 যিহূদিশিংদা পুরকপা পাউ
\p
\v 1 লানফা ওইনা পুখিবা অহল্লমনশিংদগী লৈহৌবশিংগী মফমদা অমসুং নেবূকাদনেজরনা যেরূশালেমদগী বাবিলোন্দা লানফা ওইনা পুখিবা পুরোহিৎশিং, ৱা তাকথোকপা মীশিং অমসুং মী পূম্নমক্কী মফমদা ৱা তাকথোকপা যিরেমিয়ানা যেরূশালেমদগী থাখিবা চিঠি অদুগী ৱাশিং অদু অসিনি~।
\v 2 নিংথৌ যেকোনয়া, মমা মহারানী, ফৈদাশিং, যিহূদা অমসুং যেরূশালেমগী অঙম অথৌশিং, উ শূবশিং অমসুং ধাতুগী থবক শূবশিংনা যেরূশালেমদগী চত্থোকখ্রবা তুংদা চিঠি অসি থাখিবনি~।
\v 3 হায়রিবা চিঠি অসি শাফানগী মচা নিপা এলঅসা অমসুং হিলকীয়াগী মচা নিপা গেমারিয়াগী খূত্তা থাদুনা, হায়বদি যিহূদাগী নিংথৌ যেদেকিয়ানা মখোয়বু বাবিলোন্দা বাবিলোনগী নিংথৌ নেবূকাদনেজরগী মফমদা থাদুনা হায়রকই,
\b
\mi
\v 4 ঐনা যেরূশালেমদগী বাবিলোন্দা লানফা ওইনা পুহনখ্রবা পূম্নমক অদুদা ইস্রায়েলগী ঈশ্বর, লান্মী তেঙ্গোলশিংগী যেহোবানা অসুম্না হায়:
\b
\mi
\v 5 নখোয় নশানা য়ূমশিং শাগৎলু অমসুং মদুদা লৈয়ু; ইংখোলশিং কোইয়ু অমসুং মদুগী মহৈ মরোং চাও~।
\v 6 নখোয়না নশাগী নুপী থিয়ু, নচা নিপা অমসুং নচা নুপীশিং ফংজৌ; নখোয়গী নচা নিপাশিংগী নুপী থিয়ু অমসুং নচা নুপীশিং মপুরোইবশিংদা পীয়ু, অদুগা মখোয়না মচা নিপাশিং অমসুং মচা নুপীশিং পোক্কনি, মফম অদুদা নখোয়গী মশীং হেনগৎকনি অমসুং মশীং হন্থরোই~।
\v 7 ঐনা নখোয়বু লানফা ওইনা পুহনখিবা সহর অদুগী ঈঙথবা থিয়ু অমসুং মদুগীদমক যেহোবাদা হায়জৌ; মরমদি মদুগী ঈঙথবদা নখোয় ঈঙথবা ফংগনি~।
\v 8 মরমদি ইস্রায়েলগী ঈশ্বর, লান্মী তেঙ্গোলশিংগী যেহোবানা অসুম্না হায়, ‘নখোয়গী নরক্তা লৈবা নখোয়গী ৱা তাকথোকপা মীশিং অমসুং লাইবাউ খঙবশিংনা নখোয়বু মীনমহনগনু~। নখোয়বু মঙ মঙহল্লিবা নখোয়গী মঙশিং তাগনু~।
\v 9 মরমদি মখোয়না নখোয়দা ঐগী মিংদা শেরান্ননা ৱা তাকথোকই; ঐনা মখোয়বু থাখিবা নত্তে, যেহোবানা হায়~।
\b
\mi
\v 10 যেহোবানা অসুম্না হায়, বাবিলোন্দা লৈবা চহী হুম্ফুতরা শুরবা মতুংদা, ঐনা নখোয়গী ননাক্তা লাক্কনি, অদুগা নখোয়বু মফম অসিদা হল্লকহন্নবা নখোয়গী নফমদা ঐগী অফবা ৱাশক অদু থুংহনগনি~।
\v 11 মরমদি ঐনা নখোয়গীদমক খল্লিবা ৱাখল অসি ঐনা খঙই,’ যেহোবানা হায়, ‘নখোয়গী য়াইফনবনি, ফত্তনবা নত্তে অমসুং তুংদা নখোয়গী আশা পীনবনি~।
\v 12 অদুদগী নখোয়না ঐবু কৌজগনি, নখোয়না লাক্তুনা ঐঙোন্দা হায়জগনি~। মদুদা ঐনা নখোয়গী ৱা তাবিগনি~।
\v 13 নখোয়না ঐবু থিজগনি অমসুং নখোয়না থৱায় য়াওনা ঐবু থিজবদা ঐবু ফংজগনি~।
\v 14 নখোয়না ঐবু ফংগনি,’ যেহোবানা হায়, ঐনা নখোয়বু লানফা ওইরুবদগী হল্লকহনগনি অমসুং ঐনা নখোয়বু তান্থোকখিবা মফম পূম্নমক্তগী অমসুং জাতি পূম্নমক্তগী ঐনা নখোয়বু খোমজিনগনি, যেহোবানা হায়, ঐনা নখোয়বু লানফা ওইনা পুহনখিবা মফম অদুদা ঐনা নখোয়বু অমুক হন্না পুবিরক্কনি~।
\b
\mi
\v 15 মরমদি নখোয়না হায়খি, “যেহোবানা ঐখোয়গীদমক ৱা তাকথোকপা মীশিং বাবিলোন্দা থোকহনবিরে~।”
\v 16 দেবিদকী ফম্বান্দা ফম্বা নিংথৌ, সহর অসিদা লৈবা মী পূম্নমক অমসুং নখোয়গা লোয়ননা লানফা ওইনা চৎখিদবা নখোয়গী নচিন ননাউশিংগী মরমদা যেহোবানা অসুম্না হায়,
\v 17 লান্মী তেঙ্গোলশিংগী যেহোবানা অসুম্না হায়, “য়েংউ, ঐনা মখোয়গী মথক্তা থাঙশাং, চাক্তাঙবা অমসুং শিগনবা লায়না থারক্কনি, মখোয়বু চাবা য়াদবা পুম্লবা হৈয়িৎশিংগা মান্নহনগনি অমসুং মখোয় অসুক্কী মতিক ফত্তে~।
\v 18 ঐনা মখোয়বু থাঙশাং, চাক্তাঙবা অমসুং শিগনবা লায়নানা তান্নগনি~। অদুদগী ঐনা মখোয়বু মালেমগী নিংথৌ লৈবাক পূম্নমক্তা শাথিনা কিনিংঙাই ওইহনগনি~। অদুগা ঐনা মখোয়বু তান্থোকখিবা জাতি পূম্নমক অদুগী মরক্তা মখোয় শিরাপকী মশক, চঙক্নফম, ইস ইস হায়নফম অমসুং চৈনফম ওইহনগনি~।
\v 19 মরমদি মখোয়না ঐগী ৱাশিং পূক্নীং চঙনা তাখিদে, যেহোবানা হায়, ঐনা মখোয়দা ঐগী ইনাই, ৱা তাকথোকপা মীশিংবু হন্না হন্না থাদুনা হায়হনখি; অদুবু নখোয়না তানীংদে, যেহোবানা হায়~।
\v 20 মরম অদুনা ঐনা যেরূশালেমদগী বাবিলোন্দা থাখিবা লানফা ওইবা নখোয় পূম্নমক যেহোবাগী ৱা তাও~।
\b
\mi
\v 21 ঐগী মিংদা নখোয়দা মীনম্বা ৱা তাকথোকপা কোলায়াগী মচা নিপা আহাব অমসুং মাসেয়াগী মচা নিপা যেদেকিয়াগী মরমদা ইস্রায়েলগী ঈশ্বর, লান্মী তেঙ্গোলশিংগী যেহোবানা হায়, য়েংউ, ঐনা মখোয়বু বাবিলোনগী নিংথৌ নেবূকাদনেজরগী খূত্তা পীথোক্কনি, মহাক্না নখোয়গী মাঙদা মখোয়বু হাৎকনি~।
\v 22 মখোয়গী মরম্না বাবিলোন্দা লৈবা যিহূদাগী লানফা পূম্নমক্না অসুম্না শিরাপ তৌগনি, “বাবিলোনগী নিংথৌনা মৈদা লৌখিবা যেদেকিয়া অমসুং আহাবকুম, যেহোবানা নহাকপু তৌসনু”;
\v 23 মরমদি মখোয়না ইস্রায়েলদা অপঙবা থবক তৌরে, মখোয়গী য়ূম্লোন্নবগী নুপীশিংগা মীতূ মীৱা লান্নবগী থবক তৌরে, অদুগা ঐনা য়াথং পীখিদবা মখোয়না ঐগী মিংদা মীনম্বা ৱা হায়রে~। ঐনা মসি খঙই অমসুং ঐমক মসিগী সাক্ষীনি, যেহোবানা হায়~।
\b
\mi
\v 24 নহাক্না নেহেলামীগী শেমায়াদা অসুম্না হায়য়ু,
\v 25 ‘ইস্রায়েলগী ঈশ্বর, লান্মী তেঙ্গোলশিংগী যেহোবানা অসুম্না হায়, “নহাক্না যেরূশালেমদা লৈবা মী পূম্নমক্তা, মাসেয়াগী মচা নিপা পুরোহিৎ জেফানিয়াদা অমসুং পুরোহিৎ পূম্নমক্তা নহাক্কী মিংদা চিঠি থাদুনা অসুম্না হায়খি:
\v 26 “যেহোবানা নহাকপু পুরোহিৎ যেহোয়াদাগী মহুত্তা পুরোহিৎ ওইহনবিরে, মসি নখোয় যেহোবাগী য়ূমদা ফম্নাইবা ওইনবনি~। মরমদি অঙাওবা অমসুং মশাবু ৱা তাকথোকপা মীনি হায়বা মী খুদিংবু কুরাও-হং চন্দুনা মঙক্তা য়োহিলং ফলাং থাংদুনা থমগদবনি~।
\v 27 মরম অদুনা নখোয়গী নফমদা মশাবু পুরোহিৎ ওইহঞ্জবা অনাথোৎকী যিরেমিয়াবু নহাক্না চৈদবা করিগীনো?
\v 28 মরমদি মহাক্না বাবিলোন্দা ঐখোয়গী ইফমদা চিঠি থারক্তুনা হায়, ‘লানফা ওইনা কুইনা লৈখিগনি; য়ূম শাদুনা মদুদা লৈয়ু, ইংখোল কোইয়ু অমসুং মদুগী মহৈ মরোং চাও~।’ ”
\b
\mi
\v 29 পুরোহিৎ জেফানিয়ানা ৱা তাকথোকপা যিরেমিয়াদা চিঠি অসি পাদুনা তাহনখি~।
\v 30 অদুদগী যেহোবাগী ৱা অসি যিরেমিয়াদা লাক্তুনা হায়রকই,
\v 31 লানফা ওইখ্রবা পূম্নমক্তা মী থাদুনা হায়য়ু, নেহেলামীগী শেমায়াগী মরমদা যেহোবানা অসুম্না হায়, শেমায়ানা নখোয়দা ৱা তাকথোক্লে, অদুবু ঐনা মহাকপু থাখিদে অমসুং মহাক্না নখোয়বু মীনম্বা ৱাদা থাজহল্লে~।
\v 32 মরম অদুনা যেহোবানা অসুম্না হায়, “য়েংউ, নেহেলামীগী শেমায়া অমসুং মহাক্কী ধারাবু ঐনা চৈরাক পীগনি; মহাক্কী মী অমতা মীশিং অসিগী মরক্তা লৈররোই, ঐনা ঐগী মীশিংগীদমক অফবা তৌগদবা অদু মহাক্না উবা ফংলরোই,” যেহোবানা হায়, “মরমদি মহাক্না যেহোবাগী মায়োক্তা শেরান্নবা তম্বিরে~।
\c 30
\s1 যেহোবাগী নুমিৎ
\p
\v 1 যিরেমিয়াদা যেহোবাগী ৱা অসি লাক্তুনা হায়রকই,
\v 2 “ইস্রায়েলগী ঈশ্বর যেহোবানা অসুম্না হায়, ‘ঐনা নঙোন্দা হায়খিবা ৱা পূম্নমক অসি লাইরিক অমদা ইশিল্লু~।
\v 3 মরমদি য়েংউ, নুমিৎশিং অদু লাক্লি,’ যেহোবানা হায়, ‘ঐনা ঐগী মী ইস্রায়েলবু অমসুং যিহূদাবু লানফা ওইরুবদগী অমুক হন্না পুবিরক্কনি,’ যেহোবানা হায়, ‘অদুগা ঐনা মখোয়গী মপা মপুশিংদা পীবিখিবা লৈবাক অদুদা ঐনা মখোয়বু হলহনগনি অমসুং মখোয়না মদু খূৎ চনগনি~।’ ”
\p
\v 4 ইস্রায়েল অমসুং যিহূদাগী মরমদা যেহোবানা হায়খিবা ৱাশিং অদুদি অসিনি~।
\p
\v 5 “যেহোবানা অসুম্না হায়,
\b
\q1 ‘ঐখোয়না তনিক তনিকপগী খোঞ্জেন তারে,
\q1 অকিবগী অমসুং ঈঙথবগী নত্তে~।
\q1
\v 6 হৌজিক হংউ অমসুং য়েংউ,
\q1 নিপা অমনা অঙাং নাউয়েক্নব্রা?
\q1 নিপা খুদিংনা মাগী মাগী মখূৎনা খ্বাঙ মেৎপা,
\q1 নাউয়েক্নরিবী নুপী অমগুম্না মায়থোং পূম্নমক মকশিল্লকপা ঐনা উবা করিগীনো?
\q1
\v 7 অৱাবনিদা! মদু শাথিবা নুমিৎনি,
\q1 মদুগা মান্নবা অমতা লৈতে;
\q1 মদু যাকোবকী অৱাবগী মতম্নি,
\q1 অদুবু মহাকপু মদুদগী কনবিগনি~।
\b
\q1
\v 8 ‘নুমিৎ অদুদা অসুম্না থোক্কনি,’
\q1 লান্মী তেঙ্গোলশিংগী যেহোবানা হায়,
\q1 ‘ঐনা নহাক্কী নঙক্তগী মহাক্কী পোৎপু থুদেক্কনি,
\q1 নহাক্কী \f + \fr 30:8 \fk লুম্লি: \ft শন মঙক্তা পোৎপুগী লুমজৈদা কিনবা থৌরী~।\f*লুম্লিশিং থদৎকনি;
\q1 অদুগা মীরৈবাক মচাশিংনা অমুক হন্না মখোয়বু মীনাই ওইহল্লরোই~।
\q1
\v 9 অদুবু মখোয়না মখোয়গী ঈশ্বর যেহোবা,
\q1 অদুগা মখোয়গী নিংথৌ দেবিদপু থৌগল তৌজগনি,
\q1 ঐনা মখোয়গীদমক মহাকপু পীবিগনি~।
\b
\q1
\v 10 ‘মরম অদুনা হে ঐগী ইনাই, যাকোব, কিগনু,’ যেহোবানা হায়,
\q1 ‘হে ইস্রায়েল, নীংহন্নগনু;
\q1 মরমদি য়েংউ, ঐনা নহাকপু অথাপ্পদগী,
\q1 অদুগা নহাক্কী ধারাবু মখোয়না লানফা ওইরিবা লৈবাক্তগী কনবিগনি~।
\q1 অদুগা যাকোবনা হল্লক্কনি, ঈঙ তপ্না লৈগনি,
\q1 কনা অমতনা মহাকপু কিহল্লোই~।
\q1
\v 11 মরমদি ঐ নহাক্কা লোয়নরি,’ যেহোবানা হায়,
\q1 ‘নহাকপু কনবিনবা;’
\q1 ‘ঐনা নহাকপু জাতিশিংগী মরক্তা চাইথোকখিবা জাতি পূম্নমক অদু তুম্না মাঙহল্লবসু,
\q1 ঐনা নহাকপু তুম্না মাঙহল্লোই~।
\q1 অদুবু ঐনা নহাকপু ৱায়েন্দুনা চুমহনগনি,
\q1 অদুগা নহাকপু চৈরাক শুপ্পী পীদনা থাদোক্লোই~।’
\b
\q1
\v 12 “মরমদি যেহোবানা অসুম্না হায়,
\b
\q1 ‘নহাক্কী অখাম্বা অদু ফবা ঙম্লোই,
\q1 নহাক্কী অশোকপা অদু শাথিরে~।
\q1
\v 13 নহাক্কী ৱাথোক অদু ৱাকৎপিনবা কনাসু লৈতে,
\q1 নহাকপু পুনশিনবিনবা লৈতে,
\q1 নহাকপু ফহন্নবা হীদাক লৈতে~।
\q1
\v 14 নহাক্কী নুংশিজবা পূম্নমক্না নহাকপু কাউথোক্লে;
\q1 মখোয়না নহাকপু থিদ্রে;
\q1 মরমদি য়েক্নবা অমনা শোকহনবগুম্না ঐনা নহাকপু শোকহল্লে,
\q1 তমথীবা অমনা পীবা চৈরাক্না শোকহল্লে,
\q1 মরমদি নহাক্কী অয়োল অরান য়াম্লে,
\q1 নহাক্কী পাপশিং হেনগৎলে~।
\q1
\v 15 নহাক্কী অৱা অনাগীদমক নহাক্না কপ্লিবা করিগীনো?
\q1 নহাক্কী অৱাবা অদু ফবা ঙম্লোই~।
\q1 নহাক্কী অয়োল অরান য়াম্লে,
\q1 নহাক্কী পাপশিং হেনগৎলে,
\q1 মরম অদুনা ঐনা নঙোন্দা পূম্নমক অসি তৌখ্রবনি~।
\b
\q1
\v 16 ‘মরম অদুনা নহাকপু চাথোকপা মখোয় অদুবু চাথোক্কনি, নহাক্কী য়েক্নবা পূম্নমক, মখোয় অমমম, লানফা ওইনা চৎকনি; নঙোন্দগী পোৎ মুনখিবা মীশিং অদু মুন্দুনা লৌবা পোৎ ওইগনি, নঙোন্দগী লাক্তুনা লৌবা মখোয় অদুদগী ঐনা লাক্তুনা লৌগনি~।
\p
\v 17 মরমদি ঐনা নহাক্কী হকচাং ফহনবিগনি, ঐনা নহাক্কী অশোকপা অদু ফহনগনি,’ যেহোবানা হায়, ‘মরমদি মখোয়না নহাকপু ইন্থোক্লবা কৌদুনা হায়, “মসিদি সিয়োন্নি; মী কনানসু মহাকপু থিবিদ্রে~।” ’
\s1 অরোইবদা ইস্রায়েলবু কনবিগদবা
\q1
\v 18 “যেহোবানা অসুম্না হায়, ‘য়েংউ, ঐনা যাকোবকী ফিয়ূমশিং লানফা ওইবদগী অমুক হন্না পুবিরক্কনি,
\q1 মহাক্কী লৈফমশিং চানবিগনি;
\q1 সহর অদু মশাগী অকায় অতোয়গী মপৈ মথক্তা শাগৎকনি,
\q1 কোনুং অদু হান্নগী মওং অদুগুম্না লৈগনি~।
\b
\q1
\v 19 মখোয়দগী থাগৎ ঈশৈ থোক্লক্কনি
\q1 হরাউ তয়াম্লিবা মখোয়গী খোঞ্জেন;
\q1 ঐনা মখোয়গী মশীং হেনগৎহনগনি অমসুং মখোয় হন্থবা লৈরোই;
\q1 ঐনা মখোয়বু মতিক মঙান চাউহনগনি অমসুং মখোয় অপিকপা ওইরোই~।
\q1
\v 20 মখোয়গী মচাশিং হান্না লৈরম্বগুম্না ওইগনি,
\q1 মখোয়গী মীয়াম ঐগী মাঙদা লেঙদনা থম্বিগনি,
\q1 অদুগা মখোয়বু ওৎনৈবা পূম্নমকপু ঐনা চৈরাক পীগনি~।
\q1
\v 21 মখোয়গী ফম্নাইবশিং মখোয়গী মরক্তগী ওইগনি,
\q1 অদুগা মখোয়গী লৈঙাকপা মপু মখোয়গী মরক্তগী থোক্লক্কনি;
\q1 ঐনা মহাকপু ইনাক্তা নকশিনহনগনি,
\q1 মহাক্না ঐঙোন্দা চঙশিল্লক্কনি;
\q1 মরমদি কনানা ঐগী নাক্তা চঙলক্নবগী থৌনা লৈবগে?’ যেহোবানা হায়~।
\q1
\v 22 ‘নখোয় ঐগী মী ওইগনি, ঐ নখোয়গী ঈশ্বর ওইগনি~।’ ”
\b
\q1
\v 23 য়েংউ, যেহোবাগী নোংলৈ নুংশিৎ
\q1 অকনবা শাফূগা লোয়নবা,
\q1 অতৎ অখম লৈতবা নোংলৈ নুংশিৎ;
\q1 মসি ঈশ্বর নীংদবশিংগী কোকথক্তা শাফু কন্না য়ৈগনি~।
\q1
\v 24 যেহোবাগী মৈ হৌনা শাউবা অদু হল্লোই মহাক্না মদু তৌদ্রিবা ফাওবা,
\q1 মহাক্কী থম্মোইগী তৌনীংবশিং অদু পাঙথোক্ত্রিবা ফাওবা,
\b
\q1 লাক্কদবা নুমিৎশিংদা নখোয়না মদু খঙগনি~।
\c 31
\s1 হরাউবনা অৱাবগী মহুৎ শিনবা
\p
\v 1 “মতম অদুদা” যেহোবানা হায়খি, “ঐনা ইস্রায়েলগী ইমুং পূম্নমক্কী ঈশ্বর ওইগনি, অদুগা মখোয়না ঐগী মীশিং ওইগনি~।”
\q1
\v 2 যেহোবানা অসুম্না হায়,
\b
\q1 “থাঙশাংদগী হিংহৌরবা মীশিং অদু,
\q1 লমহাঙদা চানবিবা ফংজখি,
\q1 ইস্রায়েল, ঐনা মহাকপু পোত্থাহন্নবা চৎপদা~।”
\b
\q1
\v 3 যেহোবানা মমাঙঙৈদা ঐঙোন্দা উহনবিদুনা হায়,
\q1 “হোয়, ঐনা নহাকপু মতম পূম্নমক্কী ওইনা নুংশিবিরে,
\q1 মরম অদুনা ঐনা নহাকপু লেঙদ্রবা নুংশিবগা লোয়ননা চিংশিনবিরে~।
\q1
\v 4 ঐনা নহাকপু অমুক হন্না শাগনি অমসুং নহাকপু শাগৎকনি,
\q1 হে অশেংবী ইস্রায়েল!
\q1 নহাক অমুক হন্না নহাক্কী খঞ্জুরীনা লৈতেংগনি,
\q1 হরাউরিবা মখোয়গী জগোই শাবদা য়াওনবা থোক্লক্কনি~।
\q1
\v 5 নহাক্না সমরিয়াগী চীংশিংদা অঙ্গুর পাম্বীশিং অমুক থাগনি;
\q1 অথাবশিংনা থাগনি অমসুং ময়াম্না চানবা চিঞ্জাক ওইনা চাগনি~।
\q1
\v 6 মরমদি নুমিৎ অমা লৈগনি,
\q1 মদুদা ইফ্রায়িম চীংদা সন্ত্রিশিংনা লাউরক্কনি,
\q1 ‘হৌগৎলু, ঐখোয় সিয়োন্দা চৎখৎসি,
\q1 ঐখোয়গী ঈশ্বর যেহোবাগী মনাক্তা~।’ ”
\b
\q1
\v 7 মরমদি যেহোবানা হায়,
\b
\q1 “যাকোবকীদমক হরাউবা ঈশৈ শকউ,
\q1 জাতিশিংগী মকোক থোংবগী মরক্তা কন্না লাউ;
\q1 নখোয়না লাউথোকউ, নখোয়না থাগৎলু অমসুং হায়য়ু,
\q1 ‘হে যেহোবা, নহাক্কী মীশিং, ইস্রায়েলগী লেমহৌবশিংবু কনবিয়ু!’
\q1
\v 8 য়েংউ, ঐনা মখোয়বু অৱাং লৈবাক্তগী পুরক্কনি,
\q1 মখোয়বু মালেমগী অথাপ্পা মফমদগী খোমজিনগনি,
\q1 মখোয়গা লোয়ননা মিত্তাঙবা অমসুং খোঙতেকপা,
\q1 মীরোল্লিবী অমসুং নাউয়েক্নরিবীগা পূন্না;
\q1 অচৌবা মীয়াম অমা মফম অসিদা হল্লক্কনি~।
\q1
\v 9 মখোয়না কপ্না কপ্না লাক্কনি,
\q1 নোঞ্জদুনা ঐনা মখোয়বু চিংবিগনি~।
\q1 ঐনা মখোয়বু তুরেনগী ঈশিং মপান্দা চৎহনগনি,
\q1 মখোয়না খুদি থীরোইদবা অতিংবা লম্বীদা;
\q1 মরমদি ঐদি ইস্রায়েলগী মপানি,
\q1 ইফ্রায়িমদি ঐগী ইচা অহন্নি~।
\b
\q1
\v 10 “হে জাতিশিং, যেহোবাগী ৱা তাও,
\q1 অথাপ্পা সমুদ্র মপান্দা মদু লাউথোকউ, অদুগা হায়য়ু,
\q1 ‘ইস্রায়েলবু চাইখাইখিবা মহাক অদুনা মহাকপু খোমজিনগনি,
\q1 য়াউশেনবনা মহাক্কী য়াউ শঙ্গুবু ঙাক-শেনবগুম্না মহাকপু ঙাক-শেনগনি~।’
\q1
\v 11 মরমদি যেহোবানা যাকোবপু মমল পীদুনা হন্দোকপিরে,
\q1 মঙোন্দগী হেন্না কনবা মহাক্কী মখূত্তগী মহাকপু হন্দোকপিরে~।
\q1
\v 12 মরম অদুনা মখোয়না লাক্তুনা সিয়োনগী অৱাংবা মফমদা ঈশৈ শক্লগনি,
\q1 যেহোবাগী অফবা অদুদা তিন্নদুনা হরাউজগনি,
\q1 গেহুগীদমক, য়ুগীদমক, থাউগীদমক,
\q1 য়াউ শঙ্গু অমসুং শন শঙ্গুগী মচাশিংগীদমক;
\q1 মখোয়গী পুন্সিদি ঈশিং চাইবা ইংখোলগুম ওইগনি,
\q1 মখোয় অমুক হন্না অৱাবা অমতা লৈররোই~।
\b
\q1
\v 13 “অদুদগী অশেংবী লৈশাবীশিংনা জগোই শাদুনা হরাউজগনি,
\q1 নহারোনশিং অমসুং অহনশিংনা পূন্না;
\q1 মরমদি ঐনা মখোয়গী তেংথা নাওইবা অদু হরাউবদা ওন্থোক্কনি,
\q1 মখোয়বু থেমজিনবিগনি,
\q1 অদুগা মখোয়গী অৱাবদগী হরাউহনগনি~।
\q1
\v 14 ঐনা পুরোহিৎশিংগী থৱায়বু মহাউনা থনহনগনি,
\q1 ঐগী মীশিং অসি ঐগী অফবা মতৌদা পেঞ্জগনি, যেহোবানা হায়~।”
\s1 ইফ্রায়িম্বু চানবিবা
\p
\v 15 যেহোবানা অসুম্না হায়,
\b
\q1 “রামাদা খোঞ্জেন অমা তাখি,
\q1 তেংথাবা অমসুং থম্মোই শোক্না কপ্পা,
\q1 রাহেলনা মচাশিংগীদমক কপই,
\q1 মচাশিংগী মরম্না মহাকপু থেমজিনবা য়ারমদে,
\q1 মরমদি মখোয় লৈত্রে~।”
\b
\q1
\v 16 যেহোবানা অসুম্না হায়,
\b
\q1 “নহাক্কী কপ্পগী খোঞ্জেন থোকহনগনু,
\q1 নহাক্কী মিত্তগী পিরাং শিন্থহনগনু;
\q1 মরমদি নহাক্কী থবক্কী মনা পীগনি, যেহোবানা হায়,
\q1 মখোয়না য়েক্নবগী লৈবাক্তগী অমুক হন্না লাক্কনি~।
\q1
\v 17 নহাক্কী পোলোইদা আশা লৈ, যেহোবানা হায়,
\q1 নহাক্কী নচাশিংনা মখোয় মশাগী ঙমখৈদা হল্লক্কনি~।
\b
\q1
\v 18 “ইফ্রায়িম মশামক্না অসি হায়না তেংথাবা অদু ঐনা তশেংনা তারে,
\q1 ‘নহাক্না ঐবু লাকপিরে, অদুগা ঐবু লাকপিখি,
\q1 পোৎপু থোংবা হৈনদ্রিবা শল্লাবা অমা লাকপগুম্না;
\q1 ঐবু হলহনবিয়ু, অদুগা ঐ হঞ্জরক্কনি,
\q1 মরমদি নহাক্তি ঐগী ঈশ্বর যেহোবানি~।
\q1
\v 19 ঐনা হল্লক্লবা তুংদা তশেংনা ঐনা পূক্নীং হোংখি;
\q1 ঐবু তম্বিরবা তুংদা ঐনা ইফৈগন্দা য়ৈখি;
\q1 ঐ ঈকাইখি অমসুং মায় খূখি,
\q1 মরমদি ঐনা নহা ওইবগী অথীবা মিংচৎ খাঙজখি~।’
\q1
\v 20 ইফ্রায়িম ঐগী নুংশিরবা ইচা নিপারা?
\q1 মহাক অসি পামজবা অঙাংলা?
\q1 ঐনা মহাক্কী মায়োক্তা ঙাঙখিবা অদুদগী হৌনা,
\q1 ঐনা মহাকপু হৌজিক ফাওবা নীংশিংলি;
\q1 মরম অদুনা মহাক্কীদমক ঐ পূক্নীং ৱাই;
\q1 তশেংনমক ঐনা মহাকপু চানবিগনি,” যেহোবানা হায়~।
\q1
\v 21 “নহাক্না লম্বীগী খূদমশিং থম্মু,
\q1 নহাক্না অৱাংবা লৈপূংশিং শেম্মু;
\q1 অচৌবা লম্বী অদুদা নপূক্নীং থম্মু,
\q1 নহাক্না চৎখিবা লম্বী অদুদা:
\q1 হে ইস্রায়েলগী অশেংবী লৈশাবী, অমুক হল্লকউ,
\q1 নহাক্কী সহরশিং অসিদা অমুক হল্লকউ~।
\q1
\v 22 নহাক কয়া কুইনা কোয়চৎ চত্তুনা লৈখিগনি,
\q1 হে নীংহন্নরবী নিঙোন?
\q1 মরমদি যেহোবানা মালেমদা অনৌবা পোৎ অমা শেম্বিরে,
\q1 নুপী অমনা নিপা অমবু থেমগনি~।”
\s1 যিহূদানা তুংদা চাউখৎপা
\p
\v 23 ইস্রায়েলগী ঈশ্বর, লান্মী তেঙ্গোলশিংগী যেহোবানা অসুম্না হায়, “ঐনা মখোয়বু লানফা ওইরুবদগী পুরকপদা, মখোয়না যিহূদাগী লৈবাক্তা অমসুং মদুগী সহরশিংদা ৱাহৈ অসি শিজিন্নগনি, ‘যেহোবানা নহাকপু বোর পীবি, হে অচুম্বগী লৈফম, অশেংবগী চীং!’
\v 24 অদুগা যিহূদা অমসুং মদুগী সহর পূম্নমক্না মদুদা পূন্না লৈগনি, লৌমীশিং অমসুং য়াউ শঙ্গু পুদুনা চৎলিবা মখোয় পূন্না লৈগনি~।
\v 25 মরমদি ঐনা চোকথরবা মীবু তেকখৎহনবিরে, অদুগা ঐনা তেংথারিবা মী খুদিংবু ফহনবিরে~।”
\v 26 মসিদা ঐনা মিকপ থোক্লে অমসুং য়েংথোকখি, ঐনা তূম্বা অদু ঐঙোন্দা নুঙাইখি~।
\p
\v 27 “য়েংউ, নুমিৎশিং অদু লাক্লি,” যেহোবানা হায়, “ঐনা ইস্রায়েলগী ইমুং মনুং অমসুং যিহূদাগী ইমুং মনুংবু মীওইবগী ধারা অমসুং শাগী ধারাগা লোয়ননা হুনগনি~।
\v 28 অদুগা অসুম্না থোক্লগনি, ঐনা মখোয়বু ফুক্তৎনবা, থুগাইনবা, লংথোক্নবা, মাঙহন্নবা অমসুং ৱাহন্নবা য়েংশিনবগুম, ঐনা মখোয়বু শাগৎনবা অমসুং থাননবা য়েংশিনগনি,” যেহোবানা হায়~।
\v 29 “নুমিৎশিং অদুদা মখোয়না অমুক হন্না হায়ররোই:
\b
\q1 ‘মপাশিংনা অশীনবা অঙ্গুর চারে,
\q1 অদুগা অঙাংশিংনা ময়া কুম্লে~।’
\p
\v 30 অদুবু মী খুদিংনা মশা মশাগী অয়োল অরানগীদমক শিগনি; অশীনবা অঙ্গুর চাবা মী খুদিংনা মহাক্কী ময়া কুমগনি~।
\s1 ইস্রায়েলগা অনৌবা ৱালেপ্নবা
\p
\v 31 “য়েংউ, নুমিৎশিং অদু লাক্লি,” যেহোবানা হায়, “ঐনা ইস্রায়েলগী ইমুংগা যিহূদাগী ইমুংগা অনৌবা ৱালেপ্নবা অমা লেপ্নগনি,
\v 32 ঐনা মখোয়গী মপা মপুশিংবু ইজিপ লৈবাক্তগী পুথোক্লক্নবা মখোয়গী মখূৎ পায়খিবা নুমিৎ অদুদা ঐনা মখোয়গা লেপ্নখিবা ৱালেপ্নবা অদুগা মান্নরোই~। ঐনা মখোয়গী মপুরোইবা ওইরবসু, মখোয়না ঐগী ৱালেপ্নবা থুগাইখি,” যেহোবানা হায়~।
\p
\v 33 “অদুবু ঐনা ইস্রায়েলগী ইমুংগা নুমিৎশিং অদুগী মতুংদা লেপ্নগদবা ৱালেপ্নবা অদু অসিনি, যেহোবানা হায়: ঐনা ঐগী ৱায়েন য়াথং মখোয়গী নুংদা থমগনি অমসুং মখোয়গী থম্মোইদা মদু ইগনি; ঐনা মখোয়গী ঈশ্বর ওইগনি অমসুং মখোয়না ঐগী মীশিং ওইগনি~।
\v 34 ‘যেহোবাবু খঙউ,’ হায়দুনা মখোয়না মাগী মাগী য়ূম্লোন্নববু অমসুং মী খুদিংনা মাগী মাগী মচীন মনাউবু অমুক হন্না তম্বিররোই, মরমদি মখোয় পূম্নমক্না, মখোয়গী খ্বাইদগী অপিকপদগীনা খ্বাইদগী অচৌবা ফাওবনা ঐবু খঙগনি,” যেহোবানা হায়, “মরমদি ঐনা মখোয়গী অয়োল অরান কোকপিগনি অমসুং ঐনা মখোয়গী পাপ অমুক নীংশিংবিররোই~।”
\b
\q1
\v 35 যেহোবানা অসুম্না হায়,
\q1 নুংথিন্দা মঙানগীদমক নুমিৎ পীবিবা,
\q1 অহিংদা মঙানগীদমক থা অমসুং থৱান্মিচাকশিংদা ৱায়েন পথাপ পীবিবা,
\q1 সমুদ্রবু ঈথক হৌহল্লিবা,
\q1 অদুগা ঈরাউখোন থোকহল্লিবা,
\q1 মহাক্কী মিংদি লান্মী তেঙ্গোলশিংগী যেহোবা কৌই~।
\b
\q1
\v 36 “করিগুম্বা পথাপশিং অসি ঐগী মাঙদগী চত্থোকখ্রবদি,” যেহোবানা হায়,
\q1 “ইস্রায়েলগী ধারাসু লৈররোই
\q1 ঐগী মাঙদগী মতম পূম্নমক্কী ওইনা জাতি অমা ওইনা~।”
\p
\v 37 যেহোবানা অসুম্না হায়,
\b
\q1 “থক্তা লৈবা অতিয়াবু ওনবা ঙম্লবদি,
\q1 খাদা লৈবা মালেমগী হৌফমশিং থিদোকপা ফংলবদি,
\q1 ঐনসু ইস্রায়েলগী ধারা পূম্নমক লংথোক্কনি
\q1 মখোয়না তৌখিবা থবক পূম্নমক্কীদমক,” যেহোবানা হায়~।
\p
\v 38 “য়েংউ, নুমিৎশিং অদু লাকই,” যেহোবানা হায়, “হনানয়েলগী অৱাংবা য়ূমগী চিথেক্কী থোঙজাউ ফাওবা সহর অদু যেহোবাগীদমক শাগৎকনি~।
\v 39 লমওন থৌরী অদুনা মদুগী মমাঙদা তিংদুনা গারেব চীং য়ৌগনি; অদুগা গোয়া ফাওবা কোয়শিনগনি~।
\v 40 অশিবা হকচাংশিংগী অমসুং উৎকী তম্পাক অপূম্বা, কিদ্রোন ঈশিং খোং ফাওবগী লৌবুক পূম্নমক অমসুং নোংপোক মায়গৈ পাংনা শগোলগী থোঙজাউ কৌবা থোঙজাউগী চিথেক ফাওবা যেহোবাগী মফমদা অশেংবা ওইগনি~। মদু মতম পূম্নমক্কী ওইনা অমুক হন্না ফুক্তৎলরোই অমসুং লংথররোই~।”
\c 32
\s1 যিরেমিয়ানা লৌবুক লৈবা
\p
\v 1 যিহূদাগী নিংথৌ যেদেকিয়ানা পানবা তরাশুবা চহীদা, হায়বদি নেবূকাদনেজরনা পানবা তরানিপানশুবা চহীদা যিরেমিয়াদা লাকখিবা যেহোবাগী ৱা~।
\v 2 মতম অদুদা বাবিলোনগী নিংথৌগী লান্মীনা যেরূশালেম্বু লাঙ্গোয় চনখি~। অদুগা ৱা তাকথোকপা যিরেমিয়াবু যিহূদা নিংথৌগী শঙ্গায়দা লৈবা কৈশুমশঙগী শূমাঙদা ফাজিন্দুনা থমখি~।
\v 3 মরমদি যিহূদাগী নিংথৌ যেদেকিয়ানা মহাকপু ফাজিন্দুনা হায়, “নহাক্না ৱা তাকথোক্তুনা অসুম্না হায়রিবা করিগীনো, ‘যেহোবানা অসুম্না হায়, “য়েংউ, ঐনা সহর অসি বাবিলোনগী নিংথৌগী খূত্তা পীথোক্লগনি, অদুগা মহাক্না মদু লৌগনি;
\v 4 “অদুগা যিহূদাগী নিংথৌ যেদেকিয়ানা কালদী মচাশিংগী খূত্তগী নান্থোকপা ঙম্লোই, অদুবু শোয়দনা বাবিলোনগী নিংথৌগী মখূত্তা পীথোক্কনি, অদুগা মহাক্কা মায়গা মায়গা ওনশিন্নদুনা ৱারী শান্নগনি অমসুং মহাক্কা মিৎকা মিৎকা য়েংনগনি;
\v 5 “মহাক্না যেদেকিয়াবু বাবিলোন তান্না পুখিগনি, অদুগা ঐনা মহাকপু চৈরাক পীদ্রিবা ফাওবা মহাক মফম অদুদা লৈগনি,” যেহোবানা হায়, “নখোয়না কালদী মচাশিংগা শোক্নরবসু নখোয় মায় পাক্লরোই” ’?”
\p
\v 6 যিরেমিয়ানা হায়খি, “যেহোবাগী ৱা অসি ঐঙোন্দা লাক্তুনা হায়,
\v 7 ‘য়েংউ, নহাক্কী নখুরা শাল্লূমগী মচা নিপা হনামেলনা নহাক্কী ননাক্তা লাক্তুনা হায়গনি, “অনাথোত্তা লৈবা ঐগী লৌবুক অদু নশামক্কীদমক লৈয়ু, মরমদি মদু লৈদুনা হন্দোক্নবগী থৌদাং নঙোন্দা লৈ~।” ’
\v 8 “মরম অদুনা যেহোবাগী ৱা মতুং ইন্না ঐগী খুরাগী মচা নিপা হনামেলনা কৈশুমশঙগী শূমাঙদা লাক্তুনা ঐঙোন্দা হায়খি, ‘বেনজামিনগী লৈবাক্তা অনাথোত্তা লৈবা ঐগী লৌবুক অদু চানবিদুনা লৈবিয়ু; মরমদি ফংফম থোকপগী থৌদাং অদু নহাক্কীনি অমসুং হন্দোক্নবগী হক অদু নহাক্কীনি; নশামক্কীদমক মদু লৈবিয়ু~।’ অদুদগী মসি যেহোবাগী ৱানি হায়বা ঐনা খঙখি~।
\v 9 “অদুগা ঐনা খুরাগী মচা নিপা হনামেলগী অনাথোত্তা লৈবা লৌবুক অদু লৈখি~। মহাক্কীদমক শেন ওইনা লুপা শেকেল তরাতরেৎ ওন্দুনা পীখি~।
\v 10 “অদুগা ঐনা লৈবা য়োনবগী লাইরিক অদুদা ইমিং ইদুনা চূম নমখি অমসুং সাক্ষীশিং য়াওখি, খন্দা লুপা ওন্দুনা মঙোন্দা পীখি~।
\v 11 “অসুম্না ৱায়েন য়াথং অমসুং পথাপকী মতুং ইন্না চূম নমখ্রবা লৈবা য়োনবগী লাইরিক অমসুং হাংদোক্লবা লৈবা য়োনবগী লাইরিক অনীমক ঐনা লৌখি~।
\v 12 “অদুগা ঐগী খুরাগী মচা নিপা হনামেলগী মমাঙদা লৈবা য়োনবগী লাইরিক্তা মমিং ইখ্রবা সাক্ষীশিংগী মমাঙদা অমসুং কৈশুমশঙগী শূমাঙদা ফমখিবা যিহূদি পূম্নমক্কী মমাঙদা ঐনা লৈবা য়োনবগী লাইরিক অদু মাহসেয়ানা পোকপা নেরিয়াগী মচা নিপা বারূক্তা পীখি~।
\p
\v 13 “অদুদগী ঐনা মখোয়গী মমাঙদা বারূক্তা অসুম্না হায়রগা শিন্নখি,
\v 14 ‘ইস্রায়েলগী ঈশ্বর, লান্মী তেঙ্গোলশিংগী যেহোবানা অসুম্না হায়, “লৈবা য়োনবগী লাইরিক অসি, হায়বদি চূম নমখ্রবা অমসুং হাংদোক্লবা লৈবা য়োনবগী লাইরিক লৌদুনা মতম কুইনা লৈনবা লৈতান চফূ অমদা হাপ্ত‌ুনা থম্মু~।”
\v 15 ‘ইস্রায়েলগী ঈশ্বর, লান্মী তেঙ্গোলশিংগী যেহোবানা অসুম্না হায়, “লৈবাক অসিদা য়ূমশিং, লৌবুকশিং অমসুং অঙ্গুরগী ইংখোলশিং অমুক হন্না লৈরগনি~।” ’
\p
\v 16 “ঐনা নেরিয়াগী মচা নিপা বারূক্তা লৈবা য়োনবগী লাইরিক অদু পীরবদা, ঐনা যেহোবাদা হায়জখি,
\v 17 ‘ওন্থোকপনিদা, ইবুংঙো যেহোবা! য়েংউ, নহাক্কী অকনবা পাঙ্গল, পাম্বোম তিংদুনা অতিয়া নোংদোন অমসুং মালেম শেম্বিরে~। নহাক্না তৌবা ঙমদবা করিসু লৈতে~।
\v 18 ‘নহাক্না লীশীং লীশীংদা লেঙদ্রবা নুংশিবা উৎপিরে অমসুং মপা মপুশিংগী অয়োল অরান অদু মখোয়গী তুংদা হৌরকপা মচাশিংগী মথক্তা লমন শিংবিরে~। ৱাংথোইবা অমসুং মতিক লৈবা ঈশ্বর, মহাক্কী মিংদি লান্মী তেঙ্গোলশিংগী যেহোবানি~।
\v 19 ‘নহাক্তি পাউতাক পীবদা অথোইবনি অমসুং থবক তৌবদা মতিক লৈবনি~। মরমদি মী খুদিংদা মাগী মাগী মচৎ মতুং ইন্না অমসুং মাগী মাগী থবক্কী মহৈ মতুং ইন্না পীনবা মীশিংগী মচৎ পূম্নমক্কী মথক্তা নহাক্কী মিৎ পাঙথোক্তুনা লৈ~।
\v 20 ‘নহাক্না খূদমশিং অমসুং অঙকপশিং ইজিপ লৈবাক্তা, ঙসি ফাওবা ইস্রায়েলগী মনুংদা অমসুং অতোপ্পা মীশিংগী মরক্তা থম্বিরে; অদুগা ঙসি ওইরিবগুম্না, নহাক্না নহাক্কী মিংচৎ থম্বিরে~।
\v 21 ‘অদুগা নহাক্না ইজিপ লৈবাক্তগী নহাক্কী মী, ইস্রায়েলবু খূদমশিং, অঙকপশিং, অকনবা খূৎ, পাম্বোম তিংদুনা অমসুং শাথিবা অকিবগী মপান্না পুথোকপিরক্লে~।
\v 22 ‘অদুগা নহাক্না মখোয়গী মপা মপুশিংদা পীনবা ৱাশকখিবা “শঙ্গোম অমসুং খোইহি চেনবা লৈবাক” অসি মখোয়দা পীবিরে~।
\v 23 ‘অদুদগী মখোয়না চঙদুনা মদু খুদুম চল্লে, অদুবু মখোয়না নহাক্কী ৱা ইন্দ্রে অমসুং নহাক্কী ৱায়েন য়াথংদা চৎসু চৎত্রে~। নহাক্না মখোয়দা তৌনবা য়াথং পীখিবা অদুসু মখোয়না করি অমতা তৌদ্রে; মরম অদুনা নহাক্না মখোয়গী মথক্তা ফত্তবা পূম্নমক অসি থোকহল্লে~।
\p
\v 24 ‘য়েংউ, লাঙ্গোয় চল্লবা লৈপূংশিং! মখোয়না সহর অদু লৌনবা মদুদা লাক্লে; থাঙশাং, চাক্তাঙবা অমসুং শিগনবা লায়নাগী মরম্না সহর অসিদি মদুগী মায়োক্তা লান শোক্নরিবা কালদী মচাশিংগী মখূত্তা পীরে~। অদুগা নহাক্না হায়বা অদু থুংলে; অদুগা য়েংউ, নহাক্না মদু উরে~।
\v 25 অদুগা হে ইবুংঙো যেহোবা, নহাক্না ঐঙোন্দা হায়বিরে, “লুপা পীদুনা লৌবুক অদু নহাক্কীদমক লৈয়ু অমসুং সাক্ষীশিং কৌ~।” অদুম ওইহনমক সহর অদু কালদী মচাশিংগী খূত্তা পীরে~।’ ”
\p
\v 26 অদুদগী যেহোবাগী ৱা অসি যিরেমিয়াদা লাক্তুনা হায়,
\v 27 “য়েংউ, ঐদি জীব পানবা পূম্নমক্কী ঈশ্বর যেহোবানি~। ঐনা তৌবা ঙমদবা করি লৈবগে?
\v 28 মরম অদুনা যেহোবানা অসুম্না হায়, ‘য়েংউ, ঐনা কালদী মচাশিংগী খূত্তা অমসুং বাবিলোনগী নিংথৌ নেবূকাদনেজরগী খূত্তা সহর অসি পীগনি, অদুগা মহাক্না মসি লৌগনি~।
\v 29 অদুগা সহর অসিগা লান শোক্নরিবা কালদী মচাশিংনা লাক্তুনা সহর অসি মৈ থাগনি, ঐবু কাইহৌনবা য়ূমথক্তা মখোয়না \f + \fr 32:29 \fk বাল: \ft অর্থদি “ইবুংঙো,” ফিনিসিয়াগী মরু ওইবা লাই~।\f*বালগী মফমদা মেক্রুক থাখিবা অমসুং অতোপ্পা লাইশিংদা থক্নবগী কৎনপোৎশিং হৈথখিবা য়ূমশিং অদু সহরগা কোন্ননা মৈ থাগনি~।
\v 30 মরমদি ইস্রায়েল মচাশিংনা অমসুং যিহূদা মচাশিংনা নহা ওইরিঙৈদগী ঐগী মাঙদা ফত্তবা অদুতা তৌদুনা লাক্লি~। ইস্রায়েল মচাশিংনা মখোয়গী মখূৎকী থবক্না ঐবু কাইহৌদুনতা লাক্লি,’ যেহোবানা হায়~।
\v 31 ‘সহর অসি মখোয়না শেমখিবা নুমিত্তগী ঙসি ফাওবদা ঐঙোন্দা ঐগী অশাউবা কাইহৌনবা অমসুং ঐগী মৈ হৌনা শাউবগী মরম ওইরক্লি; অদুনা ঐনা সহর অসিবু ঐগী মাঙদগী লৌথোক্কনি~।
\v 32 মরমদি ইস্রায়েল মচাশিং অমসুং যিহূদা মচাশিং, হায়বদি মখোয়, মখোয়গী নিংথৌশিং, মখোয়গী অঙম অথৌশিং, মখোয়গী পুরোহিৎশিং, মখোয়গী ৱা তাকথোকপা মীশিং, যিহূদাগী মীশিং অমসুং যেরূশালেমদা লৈবশিংনা ঐবু শাউহন্নবা ফত্তবা পূম্নমক তৌরে~।
\v 33 মখোয়না ঐঙোন্দা মমায়দি ওনশিন্দনা \f + \fr 32:33 \fk মতুং: \ft অর্থদি “মঙক~।”\f*মতুং ওনশিল্লে; ঐনা মখোয়বু হন্না হন্না তম্বিরবসু, ঐগী তাকপি তম্বিবা অদু মখোয়না পূক্নীং চঙনা তাদে~।
\v 34 ঐগী মিং থোল্লবা য়ূম অসিবু মাংহন্নবা মখোয়না মদুগী মনুংদা হঙ্গোইবা পোৎশিং থম্লে~।
\v 35 মখোয়না \f + \fr 32:35 \fk মোলেক: \ft অম্মোন মচাশিংগী লাইনি, মিলকোম নৎত্রগা মালকাম হায়নসু কৌই~।\f*মোলেক্কীদমক মখোয়গী মচা নিপাশিং অমসুং মচা নুপীশিংবু মৈ থাদুনা ঈরাৎনবা বেন হিন্নোমগী তম্পাক্তা বালগী অৱাংবা মফমশিং শাখি~। যিহূদাবু পাপ তৌহন্নবা মখোয়না অসিগুম্বা তুক্কচবা থবক তৌনবা ঐনা মখোয়দা য়াথং পীখিদে অমসুং ঐগী পূক্নীংদসু লাকখিদে~।’
\p
\v 36 “মরম অদুনা হৌজিক, নখোয়না ‘থাঙশাংনা, চাক্তাঙবনা অমসুং শিগনবা লায়নানা বাবিলোনগী নিংথৌগী মখূত্তা পীথোক্লগনি’ হায়বা সহর অসিগী মরমদা, ইস্রায়েলগী ঈশ্বর যেহোবানা অসুম্না হায়,
\v 37 ‘য়েংউ, ঐনা ঐগী অশাউবদা, তমথীনা শাউবদা অমসুং য়াম্না মৈ হৌনা শাউবদা মখোয়বু তান্থোকপা লৈবাকশিং অদুদগী ঐনা মখোয়বু খোমজিনগনি~। ঐনা মখোয়বু অমুক হন্না মফম অসিদা পুরক্কনি, অদুগা ঐনা মখোয়বু অশোয় অঙাম লৈতনা লৈহনগনি~।
\v 38 অদুগা মখোয় ঐগী মী ওইগনি অমসুং ঐ মখোয়গী ঈশ্বর ওইগনি~।
\v 39 মখোয়না ঐবু মতম পূম্নমক্কী ওইনা কিনবা ঐনা মখোয়দা থম্মোই অমা অমসুং লম্বী অমা পীবিগনি, মসি মখোয়গীদমক অমসুং মখোয়গী তুংদা লাক্কদবা মখোয়গী মচাশিংগীদমক ফনবনি~।
\v 40 ঐনা মখোয়গা লোম্বা নাইদবা ৱালেপ্নবা অমা লেপ্নগনি~। ঐনা মখোয়দা অফবা তৌনবা মখোয়দগী মায় লৈথোক্লরোই, অদুবু মখোয়না ঐঙোন্দগী চত্থোক্তনবা ঐনা মখোয়গী থম্মোইদা ঐবু কিবা ফাওহনগনি~।
\v 41 হোয়, ঐনা মখোয়দা অফবা তৌনবা ঐনা মখোয়গী মথক্তা হরাউগনি, অদুগা তশেংনমক ঐগী থম্মোই অপূম্বা অমসুং ঐগী থৱায় অপূম্বা য়াওনা ঐনা মখোয়বু লৈবাক অসিদা লৈহনগনি~।’
\p
\v 42 “যেহোবানা অসুম্না হায়, ‘ঐনা মীশিং অসিগী মথক্তা অচৌবা মাঙ তাকপা পূম্নমক অসি পুরকপগুম্না, ঐনা মখোয়দা ৱাশকখিবগুম্না মখোয়গী মথক্তা অফবা পূম্নমক পুরক্কনি~।
\v 43 অদুগা লৈবাক অসিগী মরমদা নখোয়না হায়, “মসি মী অমতা অমসুং শা অমতা লৈতবা মখৈ মাঙ তাক্লে; মসি কালদী মচাশিংগী খূত্তা পীথোক্লে,” লৈবাক অসিদা লৌবুকশিং লৈগনি~।
\v 44 বেনজামিনগী লৈবাক্তা, যেরূশালেমগী অকোয়বা মফমশিংদা, যিহূদাগী সহরশিংদা, চীংলৈবাকশিংগী সহরশিংদা, অকূৎপা লমদমগী সহরশিংদা অমসুং নেগেবকী সহরশিংদা মীশিংনা লুপানা লৌবুকশিং লৈগনি, অদুগা লৈবা য়োনবগী লাইরিক্তা মিং ইগনি, চূম নমগনি অমসুং সাক্ষীশিং লৌগনি~। মরমদি ঐনা মখোয়গী লানফা ওইখিবশিং অদু হল্লকহনবিগনি,’ যেহোবানা হায়~।”
\c 33
\s1 হন্দোকখ্রবা জাতিশিং
\p
\v 1 যিরেমিয়াবু কৈশুমশঙগী শূমাঙদা ফাজিন্দুনা থম্লিঙৈদা, যেহোবাগী ৱা অসি মঙোন্দা অনীরকশুবা ওইনা লাক্তুনা হায়রকই,
\v 2 “মালেম্বু শেম্বিবা যেহোবা, মসিবু লেঙদনা থম্বিনবা শাবিখিবা যেহোবানা অসুম্না হায় (মহাক্কী মিংদি যেহোবা),
\v 3 ‘ঐঙোন্দা কৌজৌ, ঐনা নঙোন্দা খুম্বিগনি, অদুগা নহাক্না খঙদবা, অচৌবা অমসুং অরুবা মরমশিং নঙোন্দা খঙহনগনি~।’
\v 4 মরমদি লাঙ্গোয় চল্লবা লৈপূংশিং অমসুং থাঙশাংনা থুগাইবা সহর অসিগী য়ূমশিংগী অমসুং যিহূদাগী নিংথৌশিংগী শঙ্গায়শিংগী মরমদা, ইস্রায়েলগী ঈশ্বর যেহোবানা অসুম্না হায়,
\v 5 ‘মখোয়না কালদী মচাশিংগা লান শোক্ননবা লাকই, অদুবু ঐনা শাউদুনা অমসুং ঐনা মৈ হৌনা শাউদুনা হাৎখিবা মীশিংগী অশিবা মশানা য়ূম অসি পিক থনগনি~। মখোয়গী ফত্তবা পূম্নমক্কী মরম্না ঐনা সহর অসিদগী ঐগী মায়থোং লোৎলে~।
\v 6 য়েংউ, মসিবু মশা ফহনগনি অমসুং অনাবা ফহনগনি; অদুগা ঐনা মখোয়বু অনাবা ফহনগনি অমসুং মখোয়দা ঈঙথবা অমসুং অচুম্বা মরাং কায়না ফোংদোক্কনি~।
\v 7 ঐনা যিহূদা অমসুং ইস্রায়েলগী লানফাশিংবু হলহনবিরক্কনি, অদুগা হান্নগুম্না মখোয়বু শেমগৎপিগনি~।
\v 8 মখোয়না ঐগী মায়োক্তা পাপ তৌখিবা মখোয়গী অয়োল অরান অদুদগী ঐনা মখোয়বু শেংদোকপিগনি, মখোয়না ঐগী মায়োক্তা পাপ তৌখিবা মখোয়গী অয়োল অরান পূম্নমক অমসুং মখোয়না লঙজখিবা ঐনা ঙাকপিগনি~।
\v 9 মালেমদা লৈবা জাতি পূম্নমক্কী মমাঙদা সহর অসি ঐঙোন্দা হরাউবগী মিং, থাগৎফম অমসুং ঈকাই খুম্নফম ওইগনি~। ঐনা মখোয়দা তৌবা অফবা পূম্নমক জাতিশিংনা তাগনি; অদুগা ঐনা সহর অদুদা পীবা চাওখৎপা অমসুং ঈঙথবা পূম্নমক্কী মরম্না মখোয়না কিগনি অমসুং থক থক নিক্কনি~।’
\p
\v 10 “যেহোবানা অসুম্না হায়, ‘নখোয়না “মসি মী অমসুং শা অমতা লৈতনা মাঙ তাক্লে” হায়নবা মফম, হায়বদি যিহূদাগী সহরশিংদা অমসুং যেরূশালেমগী লম্বীশিংদা মী লৈতনা, খুন্দাদনা অমসুং শা অমতা লৈতনা মাঙ তাক্লবা মফম অসিদা অমুক হন্না তাগনি,
\v 11 হরাউবগী খোঞ্জেন, নুঙাইবগী খোঞ্জেন, বরগী খোঞ্জেন, কন্যাগী খোঞ্জেন অমসুং মীশিংনা অসুম্না হায়বা খোঞ্জেন,
\b
\q1 “লান্মী তেঙ্গোলশিংগী যেহোবাবু থাগৎলু,
\q1 মরমদি যেহোবাদি ফৈ,
\q1 মহাক্কী নুংশি থৌজান্দি মতম পূম্নমক্কীনি,”
\m অমসুং যেহোবাগী য়ূমদা থাগৎচবগী ঈরাৎপা পুরক্কদবা মখোয়গী খোঞ্জেন তাগনি~। মরমদি হান্নগুম্না ঐনা লৈবাক অদুগী লানফাশিং হল্লকহনবিগনি,’ যেহোবানা হায়~।
\p
\v 12 “লান্মী তেঙ্গোলশিংগী যেহোবানা অসুম্না হায়, ‘মী লৈতনা, শা অমতা লৈতনা মাঙ তাক্লবা মফম অসিদা অমসুং মসিগী সহর পূম্নমক্তা অমুক হন্না য়াউশেনবশিংনা মখোয়গী য়াউশিং কূলহন্দুনা লৈগনি~।
\v 13 চীংলৈবাকশিংগী সহরশিংদা, অকূৎপা লমদমগী সহরশিংদা, নেগেবকী সহরশিংদা, বেনজামিনগী লৈবাক্তা, যেরূশালেমগী অকোয়বদা লৈবা মফমশিংদা অমসুং যিহূদাগী সহরশিংদা য়াউশিংবু মশীং থীবা মহাক্কী মখূৎ মখাদা য়াউ শঙ্গুনা অমুক হন্না চৎচগনি,’ যেহোবানা হায়~।
\v 14 ‘য়েংউ, ঐনা ইস্রায়েলগী ইমুংদা অমসুং যিহূদাগী ইমুংদা অফবা তৌনবা ৱাশকখিবা অদু ঐনা পাঙথোক্কদবা নুমিৎশিং অদু লাক্লি,’ যেহোবানা হায়~।
\p
\v 15 ‘নুমিৎশিং অদুদা অমসুং মতম অদুদা
\q1 ঐনা দেবিদকী মফমদা চোংখৎহনগনি ধর্ম্মচেনবগী উশা অমা; মহাক্না মালেমদা অচুম্বা ৱায়েন
\q1 অমসুং ধর্ম্মচেনবা থবক তৌগনি~।
\p
\v 16 নুমিৎশিং অদুদা যিহূদাবু কনবিগনি, যেরূশালেম্না অশোয় অঙাম লৈতনা লৈগনি~। মহাকপু কৌনগদবা মিং অদুদি অসিনি:
\q1 ঐখোয়গী ধর্ম্মচেনবগী মপু \f + \fr 33:16 \fk ঐখোয়গী ধর্ম্মচেনবা যেহোবা: \ft হিব্রুদা “যেহোবা-সিদকেনু~।”\f*যেহোবা~।’
\p
\v 17 “যেহোবানা অসুম্না হায়, ‘ইস্রায়েলগী ইমুংগী ফম্বান্দা ফম্নবা মী অমতা দেবিদকীদমক ৱাৎপা খক লৈরোই;
\v 18 ঐগী মাঙদা মৈ থাদোকপগী কৎনপোৎশিং, মহৈ মরোংগী কৎনপোৎশিং অমসুং তত্তনা ঈরাৎপা কৎনবা লেবী মচা, পুরোহিৎশিংগী মী অমতা ৱাৎপা লৈরোই~।’ ”
\p
\v 19 যেহোবাগী ৱা অসি যিরেমিয়াদা লাক্তুনা হায়,
\v 20 “যেহোবানা অসুম্না হায়, ‘মাগী মাগী অহিং অমসুং নুংথিলগী মতম লৈতনবা নুংথিলগী মরমদা ঐগী ৱালেপ্নবা অমসুং অহিংগী মরমদা ঐগী ৱালেপ্নবা অদু নখোয়না কায়হনবা ঙম্লবা,
\v 21 অদু ওইরবদি ঐনা ইনাই দেবিদকা ৱালেপ্নবা অদুসু কায়বা য়াই, মদুনা মহাক্কী ফম্বান্দা ফম্নবা মচা নিপা অমতা লৈররোই অমসুং ঐগী থৌগল তৌবশিং, লেবী মচাশিং, পুরোহিৎশিংগা ৱালেপ্নবা কায়বা য়াই~।
\v 22 অতিয়াগী থৱান্মিচাকশিং মশীং থীবা ঙমদবগুম অমসুং সমুদ্রগী লৈঙোই ওনবা ঙমদবগুম, ঐনা ইনাই দেবিদকী ধারা অমসুং ঐবু থৌগল তৌবা লেবী মচাশিংগী মশীং হেনগৎহনগনি~।’ ”
\p
\v 23 অমুক্কসু যেহোবাগী ৱা অসি যিরেমিয়াদা লাক্তুনা হায়,
\v 24 “মীশিং অসিনা হায়বা ৱা অসি নহাক খন্দ্রা? মখোয়না হায়, ‘যেহোবানা খনবিবা ইমুং অনী অসি মহাক্না লংথোক্লে~।’ মখোয়গী মমাঙদা জাতি অমা ওইনা অমুক লৈররোইদবগুম্না মখোয়না ঐগী মীশিংবু উশিৎ থৌওইবিদ্রে~।
\p
\v 25 “যেহোবানা অসুম্না হায়, ‘ঐনা অহিং অমসুং নুংথিলগী মরমদা ৱালেপ্নবা লৈত্রবদি, অদুগা ঐনা অতিয়া অমসুং মালেমগী ৱায়েন পথাপ থমদ্রবদি,
\v 26 ঐনা যাকোব অমসুং ঐগী ইনাই দেবিদকী ধারাবু লংথোক্কনি, অদুনা ঐনা অব্রাহাম, ইসাক অমসুং যাকোবকী ধারাগী মথক্তা মপু ওইনবা, দেবিদকী ধারাদগী কনা অমতা লৌররোই~। অদুবু ঐনা মখোয়গী লানফাশিংবু হল্লকহনবিগনি অমসুং ঐনা মখোয়বু চানবিগনি~।’ ”
\c 34
\s1 যেদেকিয়াগী মরমদা পাউ
\p
\v 1 বাবিলোনগী নিংথৌ নেবূকাদনেজর, মহাক্কী লান্মী পূম্নমক, মহাক্কী মখাদা লৈবা মালেমগী নিংথৌ লৈবাক পূম্নমক অমসুং মী পূম্নমক্না যেরূশালেম অমসুং মদুগী সহর পূম্নমক্কী মায়োক্তা লান শোক্নরিঙৈদা যেহোবাদগী ৱা যিরেমিয়াদা লাক্তুনা হায়,
\v 2 “ইস্রায়েলগী ঈশ্বর যেহোবানা অসুম্না হায়, ‘চৎলু, যিহূদাগী নিংথৌ যেদেকিয়াদা হায়য়ু অমসুং মঙোন্দা তম্মু, “যেহোবানা অসুম্না হায়, ‘য়েংউ, ঐনা সহর অসি বাবিলোনগী নিংথৌগী মখূত্তা পীগনি, অদুগা মহাক্না মদু মৈ থাদোক্কনি~।
\v 3 নহাক মহাক্কী মখূত্তগী নান্থোক্লোই, অদুবু নহাকপু শোয়দনা ফাগনি অমসুং মহাক্কী মখূত্তা পীথোক্কনি; অদুগা নহাক্না নহাক্কী মিৎনা বাবিলোনগী নিংথৌগী মিৎ য়েংগনি অমসুং মহাক্না নহাক্কা মায়গা মায়গা ওনশিন্নদুনা ৱারী শান্নগনি, অদুগা নহাক বাবিলোন্দা চৎকনি~।’ ” ’
\v 4 অদুম ওইনমক হে যিহূদাগী নিংথৌ যেদেকিয়া, যেহোবাগী ৱা তাও! যেহোবানা নহাক্কী মরমদা অসুম্না হায়, ‘নহাক থাঙশাংগী ময়াদা শিরোই~।
\v 5 অদুবু নহাক ঈঙথনা শিগনি; নহাক্কী নপা নপুশিং, হায়বদি নহাক্কী নমাঙদা লৈরম্বা নিংথৌশিংগীদমক মনম নুংশিবা পোৎশিং মৈ থাখিবা অদুগুম্না মখোয়না নহাক্কীদমক মনম নুংশিবা পোৎ মৈ থাদুনা নহাক্কীদমক তেংথাগনি, “ওন্থোকপনি, ইবুংঙো!” মরমদি ঐনা ৱা অদু হায়দোক্লে, যেহোবানা হায়~।’ ”
\p
\v 6 অদুদগী ৱা তাকথোকপা যিরেমিয়ানা যেরূশালেমদা যিহূদাগী নিংথৌ যেদেকিয়াদা ৱা পূম্নমক অসি হায়খি;
\v 7 মদু বাবিলোনগী নিংথৌগী লান্মীনা যেরূশালেমগী মায়োক্তা, যিহূদাগী লেমহৌরিবা সহর পূম্নমক, হায়বদি লাকীশ অমসুং অজেকাগী মায়োক্তা লান শোক্নরিঙৈদনি; চেকপন্না কোয়শিনবা যিহূদাগী সহরশিংগী মনুংদগী হায়রিবা সহরশিং অসি লৈহৌরম্মী~।
\s1 মীনাইশিংদা চুমদনা চৎখিবা
\p
\v 8 নিংথৌ যেদেকিয়ানা যেরূশালেমদা লৈরম্বা মী পূম্নমক্তা মখোয়গী মফমদা মনীং তম্বা লাউথোক্নবা মখোয়গা ৱালেপ্নখ্রবা তুংদা, যেহোবাদগী যিরেমিয়াদা লাকখিবা ৱা~।
\v 9 ৱালেপ্নখিবা অদুদি মী খুদিংনা হিব্রু নিপা নৎত্রগা হিব্রু নুপী ওইবা মাগী মাগী মীনাই নিপা অমসুং মীনাই নুপী অদু মনীং তম্না থাদোক্কদবনি; মী কনা অমতনা মহাক্কী মচীন মনাউ হিব্রু অমবু মহাক্কী থৌগল তৌহল্লোইদবনি~।
\v 10 মী খুদিংনা মাগী মাগী মীনাই নিপা অমসুং মীনাই নুপীবু মনীং তম্না থাদোক্কদবনি, অদুগা মী কনা অমতনা মখোয়বু অমুক হন্না থৌগল তৌহল্লোইদবনি হায়বসি ৱালেপ্নবা য়াওখিবা অঙম অথৌ পূম্নমক্না অমসুং মী পূম্নমক্না তাখি, মদুদা মখোয়না য়াদুনা মখোয়বু থাদোকপিখি~।
\v 11 অদুবু তুংদা মখোয়না মপূক্নীং হোংদুনা মখোয়না মনীং তম্না থাদোকখ্রবা মীনাই নিপাশিং অমসুং মীনাই নুপীশিং অমুক হল্লকহনখি, অদুগা মখোয়বু পুরক্তুনা মীনাই নিপাশিং অমসুং মীনাই নুপীশিং ওইনা মখোয়গী মখা পোলহনখি~।
\p
\v 12 মরম অদুনা যেহোবাদগী, যেহোবাগী ৱা যিরেমিয়াদা লাক্তুনা হায়,
\v 13 “ইস্রায়েলগী ঈশ্বর যেহোবানা অসুম্না হায়, ‘ঐনা নখোয়গী নপা নপুশিংবু ইজিপ লৈবাক্তগী, মীনাই ওইরম্বা মফমদগী পুথোক্লকপা নুমিৎ অদুদা ঐনা মখোয়গা ৱালেপ্নদুনা হায়,
\v 14 “নঙোন্দা য়োন্থোরকখিবা হিব্রু নচিন ননাউ অদু চহী তরেৎশুবদা নখোয় মী খুদিংনা মনীং তম্না থাদোক্কদবনি; মহাক্না নহাকপু চহী তরুক থৌগল তৌরবদা, নহাক্না মহাকপু নঙোন্দগী মনীং তম্না থাদোক্কদবনি~।” অদুবু নখোয়গী নপা নপুশিংনা ঐগী ৱা পূক্নীং চঙনা তাখিদে অমসুং মনাদা হাপখিদে~।
\v 15 অদুদগী নখোয়না পূক্নীং হোংদুনা ঐগী মিৎয়েংদা অচুম্বা অদু তৌখি~। মী খুদিংনা মাগী মাগী য়ূম্লোন্নবদা মনীং তম্বা লাউথোকখি; অদুগা ঐগী মিং থোল্লবা য়ূম অদুদা নখোয়না ঐগী মাঙদা ৱালেপ্নখি~।
\v 16 অদুবু নখোয়না লৈথোক্তুনা ঐগী মিং মাংথোকখি, মী খুদিংনা মাগী মাগী মীনাই নিপা অমসুং মীনাই নুপীবু নখোয়না মখোয়গী পামজবগী মতুং ইন্না মনীং তম্না থাদোকখ্রবা অদু হল্লকহল্লে, অদুগা মখোয়বু পুরক্তুনা নখোয়গী মীনাইশিং অমসুং মীনাই নুপীশিং ওইনা নখা পোলহনখি~।’
\p
\v 17 “মরম অদুনা যেহোবানা অসুম্না হায়, ‘মী খুদিংনা মাগী মাগী মচীন মনাউ অমসুং মাগী মাগী য়ূম্লোন্নবদা মনীং তম্বা লাউথোকপদা নখোয়না ঐগী ৱা পূক্নীং চঙনা তাদ্রে~। য়েংউ, ঐনা নখোয়গীদমক নীংতম্বা অমা লাউথোকই,’ যেহোবানা হায়, ‘থাঙশাং, শিগনবা লায়না অমসুং চাক্তাঙবদা! ঐনা নখোয়বু মালেমগী নিংথৌ লৈবাক পূম্নমক্তা শাথিনা কিনফম ওইহনগনি~।
\v 18 ঐগী ৱালেপ্নবা হিক্তোকপা অমসুং মখোয়না ঐগী মাঙদা লেপ্নখিবা ৱালেপ্নবা অদুগী ৱা ঙাক্তবা মীশিং অদু ঐনা পীথোক্কনি~। মখোয়না শন্নাউবু য়ুংনা অনীথোক্না ককথৎলগা মচেৎ অনী অদুগী মরক্তা চৎখি~।
\v 19 যিহূদাগী অঙম অথৌশিং, যেরূশালেমগী অঙম অথৌশিং, ফৈদাশিং, পুরোহিৎশিং, লৈবাক অদুগী মী পূম্নমক অসিনা শন্নাউগী মচেৎ অনীগী মরক্তা চৎখি~।
\v 20 ঐনা মখোয়বু মখোয়গী য়েক্নবশিংগী মখূত্তা অমসুং মখোয়গী মথৱায় লৌনবা থিরিবা মখোয়গী মখূত্তা পীথোক্কনি~। মখোয়গী অশিবা মশাশিং অদু অতিয়াগী উচেক ৱায়াগী অমসুং মালেমগী শাশিংগী মচীঞ্জাক ওইগনি~।
\v 21 যিহূদাগী নিংথৌ যেদেকিয়া অমসুং মহাক্কী অঙম অথৌশিংবু ঐনা মখোয়গী য়েক্নবশিংগী মখূত্তা, মখোয়গী মথৱায় লৌনবা থিরিবা মখোয়গী মখূত্তা অমসুং নখোয়গী ননাক্তগী চত্থোকখ্রবা বাবিলোনগী নিংথৌগী লান্মীগী মখূত্তা পীথোক্কনি~।
\v 22 ‘য়েংউ, ঐনা য়াথং পীগনি,’ যেহোবানা হায়, ‘অদুগা মখোয় সহর অসিদা হল্লকহনগনি~। অদুগা মখোয়না মদুগী মায়োক্তা শোক্নদুনা মদু লৌশিনগনি অমসুং মদু মৈ থাগনি~। অদুগা ঐনা যিহূদাগী সহরশিং অদু মী অমতা তাদবা মখৈ মাঙ তাকহনগনি~।’ ”
\c 35
\s1 হায়বা ইনবা রেকাব মচাশিং
\p
\v 1 যোশিয়াগী মচা নিপা যিহূদাগী নিংথৌ যেহোয়াকীমগী হাকতক্তা যেহোবাগী ৱা যিরেমিয়াদা লাক্তুনা হায়,
\v 2 “রেকাবকী মচাশিংগী ইমুংদা চত্তুনা মখোয়দা হায়রু, মখোয়বু যেহোবাগী য়ূমগী কা অমদা পুশিল্লু, অদুগা মখোয়দা থক্নবা য়ু পীয়ু~।”
\p
\v 3 অদুদগী ঐনা হবাসিনেয়ানা পোকপা, যিরেমিয়াগী মচা নিপা যাজনেয়াবু, মহাক্কী মচীন মনাউশিংবু, মচা নিপাশিংবু অমসুং রেকাবকী মচাশিংগী ইমুং মনুং পূম্নমকপু পুরকখি~।
\v 4 অদুগা ঐনা মখোয়বু যেহোবাগী য়ূমদা যিগদালয়াগী মচা নিপা, ঈশ্বরগী মী, হনানগী মচা নিপাশিংগী কাদা পুশিনখি~। কা অদুদি শাল্লূমগী মচা নিপা, থোঙঙাকপা মাসেয়াগী কা মথক্তা লৈবা অঙম অথৌশিংগী কা মনাক্তা লৈরম্মী~।
\v 5 অদুগা ঐনা রেকাবকী মচাশিংগী ইমুংগী মীশিংগী মমাঙদা য়ুনা থল্লবা চফূশিং অমসুং তেঙ্গোৎশিং থমখি; অদুগা ঐনা মখোয়দা হায়খি, “য়ু থকউ~।”
\p
\v 6 অদুবু মখোয়না হায়খি, “ঐখোয়না য়ু থকচরোই, মরমদি রেকাবকী মচা নিপা, ঐখোয়গী ইপা, যোনাদাবনা ঐখোয়দা য়াথং পীদুনা হায়, ‘নখোয়না য়ু থক্লোইদবনি, নখোয় নৎত্রগা নখোয়গী নচাশিংনা মতম পূম্নমক্তা থক্লোইদবনি~।
\v 7 নখোয়না য়ূম শারোইদবনি, মরূ হুল্লোইদবনি, অঙ্গুর পাম্বীগী ইংখোল শেম্লোইদবনি অমসুং হায়রিবশিং অসি অমতা লৈরোইদবনি, অদুবু নখোয়দি নপুন্সি চুপ্পা ফিয়ূমশিংদা লৈগনি, অদুনা নখোয়না লম্লান্দুনা লৈরুগদবা লৈবাক অদুদা নখোয় পুন্সি নুংশাংনা লৈগনি~।’
\v 8 অসুম্না ঐখোয়গী ইপা, রেকাবকী মচা নিপা, যোনাদাবনা ঐখোয়দা য়াথং পীখিবা পূম্নমক ঐখোয়না ইনখি, ঐখোয়গী পুন্সি চুপ্পা, ঐখোয়, ঐখোয়গী নুপীশিং, ঐখোয়গী ইচা নিপাশিং, নৎত্রগা ঐখোয়গী ইচা নুপীশিংনা য়ু থকখিদে,
\v 9 ঐখোয়গীদমক লৈনবা য়ূমশিং শাখিদে, ঐখোয়গী অঙ্গুর পাম্বীগী ইংখোল নৎত্রগা লৌবুক নৎত্রগা মরূ লৈতে~।
\v 10 অদুবু ঐখোয়না ফিয়ূমশিংদা লৈখি অমসুং ঐখোয়গী ইপা যোনাদাবনা ঐখোয়দা পীখিবা য়াথং পূম্নমক ইনখি অমসুং তৌখি~।
\v 11 বাবিলোনগী নিংথৌ নেবূকাদনেজরনা লৈবাক অসিদা লাকপদা, ঐখোয়না হায়খি, ‘লাকউ, কালদী মচাশিংগী লান্মীবু কিবা অমসুং সিরিয়া মচাশিংগী লান্মীবু কিবা মরম্না ঐখোয় যেরূশালেমদা চৎসি~।’ অসুম্না ঐখোয়না যেরূশালেমদা লৈখি~।”
\p
\v 12 অদুদগী যেহোবাগী ৱা যিরেমিয়াদা লাক্তুনা হায়,
\v 13 “ইস্রায়েলগী ঈশ্বর, লান্মী তেঙ্গোলশিংগী যেহোবানা অসুম্না হায়, ‘যিহূদাগী মীশিংদা অমসুং যেরূশালেমদা লৈবশিংদা চত্তুনা হায়রু, “নখোয়না ঐগী ৱা পূক্নীং চঙনা তানবা ঐনা তাকপি তম্বিবা লৌরোইদ্রা?” যেহোবানা হায়~।
\v 14 “রেকাবকী মচা নিপা, যোনাদাবনা মহাক্কী মচাশিংদা য়ু থক্তনবা য়াথং পীখিবা মহাক্কী ৱাশিং অদু মখোয়না ঙাকখি; ঙসি ফাওবদা মখোয় কনা অমতনা য়ু থক্তে, অদুবু মখোয়গী মপাগী য়াথং ইনখি~। অদুম ওইনমক ঐনা নখোয়দা হন্না হন্না হায়রবসু নখোয়না ঐগী ৱাদা নাচুংদে~।
\v 15 ঐনা ঐগী ইনাইশিং, ৱা তাকথোকপা মীশিংবু নখোয়গী নফমদা হন্না হন্না থাদুনা হায়খি, ‘মী খুদিং মাগী মাগী ফত্তবা লম্বীদগী হল্লকউ অমসুং নখোয়গী ফত্তবা নচৎশিং চুমথোকউ, অদুগা অতোপ্পা লাইশিংবু থৌগল তৌনবা মখোয়গী তুং ইনগনু; অদুগা ঐনা নখোয়দা অমসুং নখোয়গী নপাশিংদা পীবিখিবা লৈবাক অদুদা নখোয় লৈগনি~।’ অদুবু নখোয়না ননাদা হাপ্তে অমসুং ঐগী ৱাদা নাচুংদে~।
\v 16 রেকাবকী মচা নিপা, যোনাদাবকী মচাশিংনা মখোয়দা য়াথং পীখিবা মখোয়গী মপাগী য়াথং অদু ঙাকই~। অদুবু মীশিং অসিনা ঐগী ৱাদা নাচুংদে~।” ’
\p
\v 17 “মরম অদুনা ইস্রায়েলগী ঈশ্বর, লান্মী তেঙ্গোলশিংগী ঈশ্বর যেহোবানা অসুম্না হায়, ‘য়েংউ, ঐনা যিহূদাগী মায়োক্তা অমসুং যেরূশালেমদা লৈবা পূম্নমক্কী মায়োক্তা হায়দোকখিবা ফত্তবা পূম্নমক অদু ঐনা মখোয়গী মায়োক্তা পুরক্কনি~। মরমদি ঐনা মখোয়দা হায়খি, অদুবু মখোয়না তাখিদে~। ঐনা মখোয়বু কৌখি, অদুবু মখোয়না খুমখিদে~।’ ”
\p
\v 18 যিরেমিয়ানা রেকাবকী মচাশিংগী ইমুংদা হায়খি, “ইস্রায়েলগী ঈশ্বর, লান্মী তেঙ্গোলশিংগী যেহোবানা অসুম্না হায়, ‘নখোয়না নপা যোনাদাবকী য়াথং ইল্লে, অদুগা মহাক্কী ৱায়েন পথাপ পূম্নমক ঙাক্লে অমসুং মহাক্না নখোয়দা য়াথং পীবা পূম্নমক অদুগী মতুং ইন্না তৌরে,
\v 19 মরম অদুনা ইস্রায়েলগী ঈশ্বর, লান্মী তেঙ্গোলশিংগী যেহোবানা অসুম্না হায়, “রেকাবকী মচা নিপা যোনাদাবকীদমক ঐগী ইমাঙদা লেপ্নবা মী অমতা মতম পূম্নমক্তা ৱাৎপা লৈরোই~।” ’ ”
\c 36
\s1 লাইরিক মকোন
\p
\v 1 যোশিয়াগী মচা নিপা, যিহূদাগী নিংথৌ যেহোয়াকীম্না পানবা মরিশুবা চহীদা যেহোবাগী ৱা যিরেমিয়াদা লাক্তুনা হায়,
\v 2 “নহাক্না লাইরিক মকোন অমা লৌ~। অদুগা ঐনা নঙোন্দা ইস্রায়েলগী মায়োক্তা, যিহূদাগী মায়োক্তা অমসুং জাতি পূম্নমক্কী মায়োক্তা হায়বা ৱা পূম্নমক অদু মদুদা ইশিল্লু~। ৱাশিং অদুদি যোশিয়ানা পানবা মতমদগী ঙসি ফাওবদা ঐনা নঙোন্দা হায়খিবশিং অদুনি~।
\v 3 ঐনা মখোয়গী মথক্তা পুরক্কে খনবা ফত্তবা পূম্নমক অদু যিহূদাগী ইমুংনা তাবা য়াই, অদুনা মখোয় মী খুদিংনা মাগী মাগী ফত্তবা লম্বীদগী হল্লকপা য়াই~। মদুদা ঐনা মখোয়গী অয়োল অরান অমসুং মখোয়গী পাপ কোকপিগনি~।”
\p
\v 4 অদুদগী যিরেমিয়ানা নেরিয়াগী মচা নিপা বারুকপু কৌখি; বারুক্না যিরেমিয়াগী মচীন্দগী যেহোবানা মঙোন্দা হায়বা মহাক্কী ৱা পূম্নমক অদু লাইরিক মকোন অমদা ইশিনখি~।
\v 5 যিরেমিয়ানা বারুক্তা য়াথং পীদুনা হায়, “ঐবু ফাদুনা থম্লে, ঐ যেহোবাগী য়ূমদা চৎপা ঙমদ্রে~।
\v 6 মরম অদুনা চৎলু অমসুং ঐনা হায়রগা নহাক্না ইখিবা যেহোবাগী ৱা অদু চরা হেনবা নুমিত্তা, যেহোবাগী য়ূমদা লৈবা মীশিং তানবা লাইরিক মকোন অদুদগী পাউ~। অদুগা নহাক্না মখোয়গী সহরশিংদগী থোক্লকপা যিহূদাগী মী পূম্নমক তানবা মদু পাগদবনি~।
\v 7 মখোয়না যেহোবাগী মাঙদা নোঞ্জদুনা মী খুদিংনা মাগী মাগী ফত্তবা লম্বীদগী হল্লকপসু য়াই~। মরমদি যেহোবানা মীশিং অসিগী মথক্তা হায়দোকপা অশাউবা অমসুং কন্না শাউবা অদু শাথি~।”
\v 8 অদুগা ৱা তাকথোকপা যিরেমিয়ানা মঙোন্দা য়াথং পীখিবা পূম্নমক অদুগী মতুং ইন্না নেরিয়াগী মচা নিপা বারুক্না যেহোবাগী য়ূমদা, লাইরিক অদুদগী যেহোবাগী ৱা অদু পাখি~।
\p
\v 9 যোশিয়াগী মচা নিপা যিহূদাগী নিংথৌ যেহোয়াকীম্না পানবা মঙাশুবা চহীগী মাপনশুবা থাদা, মখোয়না যেরূশালেমদা লৈবা মী পূম্নমক্কী মফমদা অমসুং যিহূদাগী সহরশিংদগী যেরূশালেমদা লাকখিবা মী পূম্নমক্কী মফমদা যেহোবাগী মাঙদা চরা হেন্নবা লাউথোকখি~।
\v 10 অদুদগী যেহোবাগী য়ূমগী অনৌবা থোঙজাউগী চঙফমদা, ৱাংখৎপা শূমাঙদা লৈবা লাইরিক ইবা শাফানগী মচা নিপা গেমারিয়াগী কাদগী যেহোবাগী য়ূমদা মী পূম্নমক তানবা লাইরিক অদুদগী যিরেমিয়াগী ৱাশিং অদু বারুক্না পাখি~।
\s1 কোনুংদা লাইরিক মকোন পাবা
\p
\v 11 শাফানগী মচা নিপা, গেমারিয়াগী মচা নিপা মীকায়ানা যেহোবাগী ৱা পূম্নমক অদু লাইরিক অদুদগী তাখি~।
\v 12 অদুদগী মহাক্না নিংথৌগী শঙ্গায়দা লাইরিক ইবগী কাদা চৎখি~। অদুগা য়েংউ, মফম অদুদা অঙম অথৌ পূম্নমক, হায়বদি লাইরিক ইবা এলীশমা, শেমায়াগী মচা নিপা দেলায়া, অখবোরগী মচা নিপা এলনথান, শাফানগী মচা নিপা গেমারিয়া, হনানিয়াগী মচা নিপা যেদেকিয়া অমসুং অতোপ্পা অঙম অথৌ পূম্নমক ফম্লম্মী~।
\v 13 বারুক্না মীশিং তানবা লাইরিক অদু পাখিবা মতমদা, মীকায়ানা তাখিবা ৱা পূম্নমক অদু মহাক্না মখোয়দা ফোংদোকখি~।
\v 14 মরম অদুনা অঙম অথৌ পূম্নমক্না কূশীগী মচা নিপা, শেলেমিয়াগী মচা নিপা, নেথানেয়াগী মচা নিপা, যেহূদীবু বারুক্কী মফমদা থাখিদুনা হায়, “নহাক্না মীশিং তানবা পাখিবা লাইরিক মকোন অদু নখূত্তা পায়দুনা লাকউ~।” অসুম্না নেরিয়াগী মচা নিপা বারূক্না লাইরিক মকোন অদু পায়দুনা মখোয়গী মফমদা লাকখি~।
\v 15 অদুগা মখোয়না মঙোন্দা হায়খি, “হৌজিক ফম্মু অমসুং ঐখোয় তানবা মদু পাউ~।” অসুম্না বারুক্না মখোয় তানবা মদু পাখি~।
\v 16 মখোয়না ৱা পূম্নমক অদু তাবদা, মখোয়না কিরদুনা অমগা অমগা য়েংনদুনা বারূক্তা হায়খি, “শোয়দনা ঐখোয়না ৱা পূম্নমক অসিগী মরমদা নিংথৌদা হায়রুগনি~।”
\v 17 অদুগা মখোয়না বারুক্তা হংদুনা হায়, “ঐখোয়দা তম্মু, নহাক্না ৱা পূম্নমক অসি মহাক্কী মচীন্দগী করম্না ইখিবনো?”
\v 18 অদুদগী বারুক্না মখোয়দা খুমখি, “মহাক্না ৱা পূম্নমক অসি মচীন্না ঐঙোন্দা ফোংদোকখি, অদুগা ঐনা ৱাশিং অসি লাইরিক অসিদা মূক্না ইখি~।”
\v 19 অদুদগী অঙম অথৌশিংনা বারুক্তা হায়খি, “চৎলু, নহাক্কা যিরেমিয়াগা লোৎলু; নখোয় কদায়দা লৈ হায়বা মী কনা অমতদা খঙহনগনু~।”
\s1 নিংথৌনা লাইরিক মৈ থাবা
\p
\v 20 অদুগা মখোয়না নিংথৌগী মনাক্তা শূমাঙদা লাকখি, অদুবু মখোয়না লাইরিক ইবা এলীশমাগী কাদা লাইরিক মকোন অদু থমখি, অদুগা ৱা পূম্নমক অদু নিংথৌ তানবা হায়খি~।
\v 21 অদুগা নিংথৌনা যেহূদীবু লাইরিক মকোন অদু লৌরুনবা থারম্মী, অদুদগী মহাক্না লাইরিক ইবা এলীশমাগী কাদগী মদু পুরক্লম্মী~। অদুগা যেহূদীনা নিংথৌ অমসুং নিংথৌগী মনাক্তা লেপ্পা অঙম অথৌ পূম্নমক্না তানবা মদু পাখি~।
\v 22 মাপনশুবা থাদা নিংথৌনা নিংথমথাদা লৈনবা শঙ্গায়দা ফম্লম্মী, অদুগা মহাক্কী মমাঙদা ফুঙ্গাদা মৈ হৌদুনা লৈরম্মী~।
\v 23 যেহূদীনা ৱাহৈ পরেং অহুম মরি পারবদা, নিংথৌনা লাইরিক ইবা মীগী হৈজ্রাঙনা মদু ককথত্তুনা ফুঙ্গাগী মৈনুংদা লংশিনখি; লাইরিক মকোন পূম্নমক ফুঙ্গাগী মৈদা তুম্না মাঙহন্দ্রিবা ফাওবা চাকখি~।
\v 24 ৱা পূম্নমক অদু তাখিবা নিংথৌ নৎত্রগা মহাক্কী মনাই অমতনা কিরমদে অমসুং মখোয়না মখোয়গী মফি মরোন শেগায়রমদে~।
\v 25 লাইরিক মকোন অদু মৈ থাদোক্তননবা এলনথান, দেলায়া অমসুং গেমারিয়ানা নিংথৌদা কন্না নোঞ্জরবসু, মহাক্না মখোয়গী ৱা তাখিদে~।
\v 26 অদুগা নিংথৌনা হম্মেলেক্কী মচা নিপা যেরহমেয়েল, আজরিয়েলগী মচা নিপা সেরায়া অমসুং অবদেলগী মচা নিপা শেলেমিয়াবু লাইরিক ইবা বারুক অমসুং ৱা তাকথোকপা যিরেমিয়াবু ফারুনবা য়াথং পীখি, অদুবু যেহোবানা মখোয়বু লোৎপিখি~।
\s1 মাঙহনখ্রবা লাইরিক্কী মহুৎ
\p
\v 27 বারুক্না যিরেমিয়াগী মচীন্দগী ইখিবা ৱাশিং য়াওবা লাইরিক মকোন অদু নিংথৌনা মৈ থাখ্রবা মতুংদা, যেহোবাগী ৱা যিরেমিয়াদা লাক্তুনা হায়,
\v 28 “নহাক্না অমুক হন্না অতোপ্পা লাইরিক মকোন অমা লৌ~। অদুগা যিহূদাগী নিংথৌ যেহোয়াকীম্না মৈ থাদোকখ্রবা অহানবা লাইরিক মকোন অদুদা য়াওবা হান্নগী ৱা পূম্নমক অদু মদুদা ইশিল্লু~।
\v 29 নহাক্না যিহূদাগী নিংথৌ যেহোয়াকীমদা হায়য়ু, ‘যেহোবানা অসুম্না হায়, “নহাক্না লাইরিক মকোন অসি মৈ থারগা হায়, ‘নহাক্না বাবিলোনগী নিংথৌ শোয়দনা লাক্কনি অমসুং লৈবাক অসি মাঙহনগনি, অদুগা মী অমসুং শা মদুদা লৈহল্লোই হায়না মসিদা ইখিবা করিগীনো?’ ”
\v 30 মরম অদুনা যিহূদাগী নিংথৌ যেহোয়াকীমগী মরমদা যেহোবানা অসুম্না হায়, “দেবিদকী ফম্বান্দা ফম্নবা মহাক্কী কনা অমতা লৈরোই, মহাক্কী অশিবা মশা অদু নুংথিলগী মৈশাদা অমসুং অহিংগী অঈংবদা লংথোক্কনি~।
\v 31 অদুগা ঐনা মহাক, মহাক্কী ধারা অমসুং মহাক্কী মনাইশিংবু মখোয়গী অয়োল অরানগীদমক চৈরাক পীগনি~। ঐনা মখোয়গী মথক্তা, যেরূশালেমদা লৈবশিংগী মথক্তা অমসুং যিহূদাগী মীশিংগী মথক্তা, ঐনা মখোয়গী মথক্তা পুরক্কনি হায়খিবা ফত্তবা পূম্নমক অদু পুরক্কনি; অদুবু মখোয়না তাখিদে~।” ’ ”
\p
\v 32 অদুদগী যিরেমিয়ানা অতোপ্পা লাইরিক মকোন অমা লৌরগা নেরিয়াগী মচা নিপা, লাইরিক ইবা বারুক্তা পীখি, যিহূদাগী নিংথৌ যেহোয়াকীম্না মৈদা থাদোকখ্রবা লাইরিক অদুগী ৱা পূম্নমক মহাক্না যিরেমিয়াগী মচীন্দগী মদুদা ইখি~। ৱাশিং অদুতা নত্তনা মদুগা মান্নবা ৱা কয়া হাপচিন্দুনা ইখি~।
\c 37
\s1 যিরেমিয়াগা যেদেকিয়াগা উনবা
\p
\v 1 যেহোয়াকীমগী মচা নিপা, কোনিয়াগী মহুত্তা যোশিয়াগী মচা নিপা, যেদেকিয়ানা নিংথৌ ওইনা পানখি~। বাবিলোনগী নিংথৌ নেবূকাদনেজরনা মহাকপু যিহূদা লৈবাক্তা নিংথৌ হাপখিবনি~।
\v 2 অদুবু মহাক, মহাক্কী মনাইশিং অমসুং লৈবাক অদুগী মীশিংনা ৱা তাকথোকপা যিরেমিয়াগী মপান্না হায়খিবা যেহোবাগী ৱাশিং অদু নাচুংখিদে~।
\p
\v 3 অদুগা নিংথৌ যেদেকিয়ানা শেলেমিয়াগী মচা নিপা যেহূকল অমসুং মাসেয়াগী মচা নিপা পুরোহিৎ জেফানিয়াবু ৱা তাকথোকপা যিরেমিয়াগী মফমদা থাদুনা হায়, “ঐখোয়গী ঈশ্বর যেহোবাগী মফমদা ঐখোয়গীদমক হায়জবিয়ু~।”
\v 4 মতম অদুদা যিরেমিয়ানা মীশিংগী মরক্তা চত্থোক চৎশিন তৌরম্মী, মরমদি মখোয়না মহাকপু কৈশুমশঙদা থম্লমদে~।
\v 5 অদুদগী ফেরাউগী লান্মীনা ইজিপ্তগী থোক্লকখি~। অদুগা যেরূশালেম লাঙ্গোয় চল্লিবা কালদী মচাশিংনা মখোয়গী পাউ তাবদা, মখোয়না যেরূশালেমদগী চত্থোকখি~।
\p
\v 6 অদুদগী যেহোবাগী ৱা অসি ৱা তাকথোকপা যিরেমিয়াদা লাক্তুনা হায়,
\v 7 “ইস্রায়েলগী ঈশ্বর যেহোবানা অসুম্না হায়, ‘ঐঙোন্দা হংননবা নখোয়বু ঐঙোন্দা থারকপা যিহূদাগী নিংথৌদা নখোয়না অসুম্না হায়গদবনি, “য়েংউ, নখোয়বু নতেং পাংনবা থোক্লকপা ফেরাউগী লান্মীনা ইজিপ্তা মখোয়গী মরৈবাক্তা হনগনি~।
\v 8 অদুগা কালদী মচাশিংনা অমুক হন্না লাক্তুনা সহর অসিগী মায়োক্তা লান শোক্নগনি অমসুং মসি লৌশিন্দুনা মৈ থাগনি~।’ ”
\v 9 যেহোবানা অসুম্না হায়, ‘নখোয় নশাবু মীনমহন্দুনা হায়, “কালদী মচাশিং ঐখোয়দগী শোয়দনা চত্থোকখিগনি,” মরমদি মখোয় চত্থোক্লোই~।
\v 10 নখোয়গা লান শোক্নবা কালদী মচাশিংগী লান্মী অপূম্ববু নখোয়না য়ৈদুনা মখোয়গী মরক্তা অশোকপা মীশিংতমক লৈহৌরবসু, মখোয় খুদিংমক্না মাগী মাগী ফিয়ূমদগী হৌগত্তুনা সহর অসি মৈ থাগনি~।’ ”
\s1 যিরেমিয়া কৈশুমশঙদা থম্বা
\p
\v 11 কালদী মচাশিংনা ফেরাউগী লান্মীবু কিবগী মরম্না যেরূশালেমদগী কায়দুনা চেনখি~।
\v 12 মতম অদুদা যিরেমিয়ানা বেনজামিনগী লৈবাক্তা, মফম অদুদা লৈবা মীশিংগী মরক্তগী মশাগী লন্থূমগী শরূক লৌবা চৎননবা যেরূশালেমদগী চত্থোকখি~।
\v 13 অদুগা মহাক্না বেনজামিনগী থোঙজাউ য়ৌবদা ঙাক-শেনবগী মকোক, মমিং যিরীয়া কৌবা হনানিয়াগী মচা নিপা, শেলেমিয়াগী মচা নিপা অমা লৈরম্মী~। মহাক্না ৱা তাকথোকপা যিরেমিয়াবু ফাদুনা হায়রম্মী, “নহাক কালদী মচাশিংগী মীচঙ ওইরি!”
\p
\v 14 অদুদগী যিরেমিয়ানা হায়খি, “মদু অরানবনি! ঐ কালদী মচাশিংগী মীচঙ ওইবা নত্তে~।” অদুবু যিরীয়ানা মহাক্কী ৱা তাখিদে~। অসুম তৌনা মহাক্না যিরেমিয়াবু ফাদুনা অঙম অথৌশিংগী মফমদা পুরকখি~।
\v 15 মরম অদুনা অঙম অথৌশিংনা যিরেমিয়াবু মৈ হৌনা শাউখি অমসুং মহাকপু ফূখি~। অদুগা লাইরিক ইবা যোনাথানগী য়ূমদা লৈবা কৈশুমশঙদা মহাকপু থমখি~। মরমদি মখোয়না মহাক্কী য়ূম অদু কৈশুমশঙ ওইহনখি~।
\p
\v 16 যিরেমিয়ানা কাশিং লৈবা লৈনুংগী কৈশুমশঙদা চঙখি~। অদুগা মহাক্না মফম অদুদা নুমিৎ কয়ামরুম লৈখি~।
\v 17 অদুদগী নিংথৌ যেদেকিয়ানা মী থাদুনা মহাকপু পুথোকখ্রে~। অদুগা নিংথৌনা মহাক্কী কোনুংদা মঙোন্দা লোন্না হংদুনা হায়খি, “যেহোবাদগী করিগুম্বা ৱা লাকপ্রা?” যিরেমিয়ানা হায়খি, “হোয়~।” মহাক্না হায়খি, “নহাকপু বাবিলোন নিংথৌগী খূত্তা পীথোক্কনি!”
\v 18 অমুক হন্না যিরেমিয়ানা নিংথৌ যেদেকিয়াদা হায়খি, “ঐনা নহাক্কী নফমদা নৎত্রগা ননাইশিংগী নৎত্রগা মীশিং অসিগী মফমদা করি পাপ তৌখিদুনা নখোয়না ঐবু কৈশুমশঙদা থম্লিবনো?
\v 19 ‘বাবিলোনগী নিংথৌনা নখোয়গী, নৎত্রগা লৈবাক অসিগী মায়োক্তা লাক্লোই’ হায়দুনা নখোয়দা ৱা তাকথোকখিবা নখোয়গী ৱা তাকথোকপা মীশিং অদু কদায়দা লৈ?
\v 20 মরম অদুনা, হে ইনিংথৌ ইবুংঙো, ঐনা নঙোন্দা হায়জরি, হৌজিক তাবিয়ু; ঐনা নঙোন্দা হায়জরি, ঐনা নঙোন্দা নোঞ্জবা অসি লৌশিনবিয়ু~। ঐবু লাইরিক ইবা যোনাথানগী ময়ূমদা হলহনবিগনু, নৎত্রবদি ঐ মফম অদুদা শিরগনি~।”
\v 21 অদুদগী যিরেমিয়াবু কৈশুমশঙগী শূমাঙদা থম্ননবা অমসুং মখোয়না সহর অদুগী তল পূম্নমক লোইদ্রিবা ফাওবা তল শাবশিংগী লম্বী কৌবা মফমদগী তল অমমম মঙোন্দা নুমিৎ খুদিংগী পীননবা নিংথৌ যেদেকিয়ানা য়াথং পীখি~। অসুম্না যিরেমিয়ানা কৈশুমশঙগী শূমাঙদা লৈখি~।
\c 38
\s1 যিরেমিয়া কোমদা থাদবা
\p
\v 1 অদুদগী মাত্তানগী মচা নিপা শেফাতিয়া, পাশহূরগী মচা নিপা গেদালয়া, শেলেমিয়াগী মচা নিপা যূকল অমসুং মালকিয়াগী মচা নিপা পাশহূরনা ৱাশিং অদু তাখি, মসি যিরেমিয়ানা মী পূম্নমক্কী মফমদা হায়খিবনি~।
\v 2 “যেহোবানা অসুম্না হায়, ‘সহর অসিদা লৈহৌবা মহাক থাঙশাং, চাক্তাঙবা অমসুং শিগনবা লায়নাদা শিগনি; অদুবু কালদী মচাশিংদা চঙজবা মহাক হিংগনি; মহাক্কী থৱায় অদুদি মঙোন্দা লান্দগী লৌরকপা পোৎ অমগুম ওইগনি অমসুং মহাক হিংজগনি~।’
\v 3 যেহোবানা অসুম্না হায়, ‘সহর অসি শোয়দনা বাবিলোনগী নিংথৌগী লান্মীগী মখূত্তা পীথোক্কনি অমসুং মদু মখূৎ চনগনি~।’ ”
\v 4 মরম অদুনা অঙম অথৌশিংনা নিংথৌদা হায়খি, “ঐখোয়না নঙোন্দা নোঞ্জরি, মী অসি হাত্তোকপিয়ু, মরমদি মহাক্না সহর অসিদা লৈহৌবা লান হৈবা মীশিং অমসুং মী পূম্নমক্কী মফমদা অসিগুম্বা ৱাশিং হায়দুনা মখোয়গী পূক্নীং হন্থহনখি~। অদুগা মহাক্না মীশিং অসিগী ফনবা থিদে, অদুবু ফত্তনবা থি~।”
\v 5 অদুদগী নিংথৌ যেদেকিয়ানা হায়খি, “য়েংউ, মহাক নখোয়গী নখূত্তা লৈ~। মরমদি নখোয়গী মায়োক্তা নিংথৌনা করি অমতা তৌবা ঙমদে~।”
\v 6 অদুদগী মখোয়না যিরেমিয়াবু ফাদুনা কৈশুমশঙগী শূমাঙদা লৈবা হম্মেলেক্কী মচা নিপা মালকিয়াগী কোমদা থাদখি~। মখোয়না যিরেমিয়াবু থৌরীদা কূমথহনখি~। কোম অদুদা লৈখোম লৈনাং নত্তনা ঈশিং অমতা লৈতে~। মরম অদুনা যিরেমিয়া লৈখোম লৈনাংদা পুত্থরম্মী~।
\p
\v 7 মখোয়না যিরেমিয়াবু কোমদা থমখ্রে হায়বা নিংথৌগী কোনুংদা লৈবা ফৈদাশিংগী মরক্তগী কূশ মচা এবেদ-মেলেক্না তারম্মী, নিংথৌনা বেনজামিনগী থোঙজাউদা ফম্লিঙৈদা,
\v 8 এবেদ-মেলেক্না নিংথৌগী কোনুংদগী চত্থোকখিদুনা নিংথৌদা হায়খি,
\v 9 “ঐগী ইনিংথৌ ইবুংঙো, মীশিং অসিনা ৱা তাকথোকপা যিরেমিয়াগী মফমদা তৌবা পূম্নমক অসি ফত্তবা ঙাক্তনি~। মখোয়না মহাকপু কোমদা থাদরে, মহাক্না লৈরিবা মফম অদুদা চরাম চদৎনদুনা শিগদৌরে~। মরমদি সহরদা তল অমতা লৈত্রে~।”
\v 10 অদুদগী নিংথৌনা কূশ মচা এবেদ-মেলেক্তা য়াথং পীদুনা হায়, “নহাক্না মফম অসিদগী নিপা কুন্থ্রা পুদুনা ৱা তাকথোকপা যিরেমিয়া শিদ্রিঙৈদা মহাকপু কোমদগী লৌখৎলু~।”
\v 11 অসুম্না এবেদ-মেলেক্না মীশিং অদু পুদুনা লনগৈগী মখাদা নিংথৌগী কোনুংদা চঙখি~। অদুগা মহাক্না মফম অদুদগী শেগায়বা অমনবা ফিরোনশিং লৌদুনা থৌরীদা কিদুনা কোমদা যিরেমিয়াদা থাদখি~।
\v 12 অদুদগী কূশ মচা এবেদ-মেলেক্না যিরেমিয়াদা হায়খি, “শেগায়বা অমনবা ফিরোনশিং অসি নহাক্কী শেগ্রাক্তা থমদুনা থৌরীদা য়াল্লু~।” অদুগা যিরেমিয়ানা অদুম্না তৌখি~।
\v 13 অসুম্না মখোয়না থৌরী অদুনা যিরেমিয়াবু চিংখত্তুনা কোমদগী লৌখৎখি~। অদুগা যিরেমিয়ানা কৈশুমশঙগী শূমাঙদা লৈখি~।
\s1 যিরেমিয়াগী পাউতাক
\p
\v 14 অদুদগী নিংথৌ যেদেকিয়ানা মী থাদুনা ৱা তাকথোকপা যিরেমিয়াবু যেহোবাগী য়ূমগী অহুমশুবা চঙফমদা, মহাক্কী মনাক্তা পুহল্লকখি~। অদুগা নিংথৌনা যিরেমিয়াদা হায়খি, “ঐ নঙোন্দা ৱা অমা হংগে~। ঐঙোন্দা করি অমতা লোৎকনু~।”
\v 15 অদুদগী যিরেমিয়ানা যেদেকিয়াদা হায়খি, “ঐনা মদু নঙোন্দা ফোংদোক্লবদি, অওইবমক নহাক্না ঐবু হাৎলোইদ্রা? ঐনা নঙোন্দা পাউতাক পীরবদি, নহাক্না ঐগী ৱা পূক্নীং চঙনা তারোইদ্রা?”
\v 16 অসুম্না নিংথৌ যেদেকিয়ানা যিরেমিয়াদা লোন্না ৱাশক্তুনা হায়, “ঐখোয়দা হিংবা পীবিবা যেহোবানা হিংলিবগুম, ঐনা নহাকপু হাৎলোই, ঐনা নহাকপু নহাক্কী থৱায় লৌনবা থিরিবা মীশিং অদুগী মখূত্তা পীথোক্লোই~।”
\v 17 অদুদগী যিরেমিয়ানা যেদেকিয়াদা হায়খি, “ইস্রায়েলগী ঈশ্বর, লান্মী তেঙ্গোলশিংগী ঈশ্বর যেহোবানা অসুম্না হায়, ‘নহাক্না তশেংনা বাবিলোনগী নিংথৌগী অঙম অথৌশিংগী মফমদা চঙজরবদি, নহাক্কী থৱায় হিংগনি অমসুং সহর অসি মৈ চাক্লোই, নহাক অমসুং নহাক্কী ইমুং হিংগনি~।
\v 18 অদুবু নহাক্না বাবিলোনগী নিংথৌগী অঙম অথৌশিংগী মফমদা চঙজদ্রবদি, সহর অসি কালদী মচাশিংগী মখূত্তা পীথোক্কনি, মখোয়না সহর অসি মৈ থাদোক্কনি~। মখোয়গী মখূত্তগী নহাক নান্থোকপা ঙম্লোই~।’ ”
\v 19 নিংথৌ যেদেকিয়ানা যিরেমিয়াদা হায়রম্মী, “কালদী মচাশিংগী মফমদা মীচঙ ওইখিবা যিহূদিগী মীশিংগী মরম্না ঐ কি, নৎত্রবদি মখোয়না ঐবু মখোয়গী মখূত্তা পীথোক্কনি অমসুং মখোয়না ঐবু ওৎনৈগনি~।”
\v 20 অদুবু যিরেমিয়ানা হায়রম্মী, “মখোয়না নহাকপু পীথোক্লোই~। ঐনা নঙোন্দা নোঞ্জরি, ঐনা নঙোন্দা হঙ্গৎচবা যেহোবাগী ৱা অদু ইনবিয়ু~। অসুম তৌরবদি নহাক্কী য়াইফবা ওইগনি অমসুং নহাক্কী থৱায় হিংজগনি~।
\v 21 অদুবু নহাক্না চঙজৌ হায়বা য়াদ্রবদি, যেহোবানা ঐঙোন্দা ফোংদোকপা ৱা অদু অসিনি,
\v 22 ‘য়েংউ, যিহূদাগী নিংথৌগী কোনুংদা লৈহৌবা নুপী পূম্নমক বাবিলোনগী নিংথৌগী অঙম অথৌশিংগী মফমদা পুগনি, অদুগা নুপীশিং অদুনা হায়গনি,
\b
\q1 “নহাক্কী নরূপশিংনা নহাকপু শেরান্ননা চিংলে অমসুং নহাকপু ঙম্লে;
\q1 নহাক্কী নখোঙ লৈখোম লৈনাংদা পুত্থরে,
\q1 মখোয়না মমায় ওন্থোক্তুনা চৎখ্রে~।”
\b
\p
\v 23 ‘অসুম্না মখোয়না নহাক্কী নুপীশিং অমসুং নচাশিং পূম্নমক কালদী মচাশিংগী মফমদা পুথোক্কনি~। নহাক মখোয়গী মখূত্তগী নান্থোক্লোই, অদুবু বাবিলোনগী নিংথৌগী খূৎনা নহাকপু ফাগনি অমসুং নহাক্কী মরম্না সহর অসিবু মৈ থাদোকহনগনি~।’ ”
\p
\v 24 অদুদগী যেদেকিয়ানা যিরেমিয়াদা হায়খি, “ৱাশিং অসি মী কনা অমতদা খঙহনগনু, অদু ওইরবদি নহাক শিরোই~।
\v 25 অদুবু ঐনা নহাক্কা ঙাঙনখিবা অসি অঙম অথৌশিংনা তারবা অমসুং মখোয়না নঙোন্দা লাক্লগা নঙোন্দা ‘নহাক্না নিংথৌদা হায়খিবা অদু ঐখোয়দা ফোংদোকউ~। ঐখোয়দা মদু লোৎকনু অমসুং ঐখোয়না নহাকপু হাৎলোই~। নিংথৌনা নঙোন্দা হায়খিবা অদুসু ফোংদোকউ,’ হায়রবদি,
\v 26 নহাক্না মখোয়দা হায়য়ু, ‘মহাক্না ঐবু যোনাথানগী য়ূমদা হলহন্দনবা অমসুং মদুদা শিদনবা ঐনা নিংথৌগী মাঙদা নোঞ্জবা অদু হঙ্গৎচখিবনি~।’ ”
\v 27 অদুদগী অঙম অথৌ পূম্নমক্না যিরেমিয়াদা লাক্তুনা হংখি, নিংথৌনা য়াথং পীখিবা ৱা পূম্নমক অদুগী মতুং ইন্না মহাক্না মখোয়দা হায়খি~। অদুনা মখোয়না মহাক্কা ৱা ঙাঙনবা তোকখি~। মরমদি মখোয়না ৱাফম অদু খঙখিদে~।
\v 28 অদুনা যেরূশালেম খুদুম চনবা নুমিৎ অদু ফাওবা যিরেমিয়ানা কৈশুমশঙগী শূমাঙদা লৈরম্মী~। যেরূশালেম খুদুম চনবা মতমদা মহাক মফম অদুদা লৈরম্মী~।
\c 39
\s1 যেরূশালেম কিন্থবা
\p
\v 1 যিহূদাগী নিংথৌ যেদেকিয়ানা পানবা মাপনশুবা চহীগী তরাশুবা থাদা বাবিলোনগী নিংথৌ নেবূকাদনেজর অমসুং মহাক্কী লান্মী পূম্নমক্না যেরূশালেমগী মায়োক্তা লাক্তুনা মদুবু লাঙ্গোয় চনখি~।
\v 2 যেদেকিয়ানা পানবা তরামাথোইশুবা চহীগী মরিশুবা থাদা, থাগী মাপন্নিশুবা নুমিত্তা, সহর অদু থুগাইখি~।
\v 3 অদুগা বাবিলোনগী নিংথৌগী অঙম অথৌ পূম্নমক, হায়বদি নের্গাল-শারেজর, শামগার নেবূ, সারসেকীম, রব সারীস, নের্গাল-শারেজর, রব-মাগ, বাবিলোনগী নিংথৌগী লৈহৌবা অঙম অথৌ পূম্নমক্না চঙদুনা ময়ায় থংবা থোঙজাউদা ফমখি~।
\p
\v 4 যিহূদাগী নিংথৌ যেদেকিয়া অমসুং লান হৈবা মী পূম্নমক্না মখোয়বু উবদা, মখোয়না চেন্দুনা অহিংদা নিংথৌগী লৈকোনগী লম্বীদা চেকপল অনীগী কারক্তা লৈবা থোঙজাউ ফাওদুনা সহরদগী চত্থোকখি~। অদুগা মহাক্না অরাবা তম্পাক তাবা লম্বীদা চৎখি~।
\v 5 অদুবু কালদী মচাশিংগী লান্মীনা মখোয়বু তান্নখি অমসুং যেরীকোগী তম্পাক্তা যেদেকিয়াবু ফংখি~। অদুগা মখোয়না মহাকপু ফারবদা মখোয়না মহাকপু হমাৎ লৈবাক্তা লৈবা রিবলাদা, বাবিলোনগী নিংথৌ নেবূকাদনেজরগী মফমদা পুরকখি~। মফম অদুদা নেবূকাদনেজরনা মহাকপু ৱায়েনখি~।
\v 6 অদুদগী বাবিলোনগী নিংথৌনা রিবলাদা যেদেকিয়াগী মাঙদা মহাক্কী মচা নিপাশিংবু মীহাৎ থীনা হাৎখি; অদুগা বাবিলোনগী নিংথৌনা যিহূদাগী ফম্নাইবশিং পূম্নমকপুসু হাৎখি~।
\v 7 অমুক্কা মহাক্না যেদেকিয়াগী মমিৎ কোত্থোকখি অমসুং মহাকপু বাবিলোন্দা পুননবা য়োৎহিলং ফলাং চনখি~।
\p
\v 8 অদুগা কালদী মচাশিংনা নিংথৌগী কোনুং অমসুং মীশিংগী য়ূমশিং মৈ থাখি, অদুগা যেরূশালেমগী চেকপলশিং থুগাইখি~।
\v 9 অদুদগী ঙাক-শেনবগী মকোক নেবূজরঅদান্না সহরদা লৈহৌবা লেমহৌবা মীশিং অমসুং মঙোন্দা মীচঙ ওইখিবা চেল্লকপা মীশিংবু লৈহৌবা মীশিংগা লোয়ননা লানফা ওইনা বাবিলোন্দা পুখি~।
\v 10 অদুবু ঙাক-শেনবগী মকোক নেবূজরঅদান্না মীশিংগী মরক্তগী করি অমতা লৈজদবা লাইরবশিংবু যিহূদাগী লৈবাক্তা থম্লম্মী, অদুগা মতম অদুদা মখোয়দা অঙ্গুর ইংখোলশিং অমসুং লৌবুকশিং পীরম্মী~।
\s1 যিরেমিয়াবু লেম্না থাদোকপা
\p
\v 11 বাবিলোনগী নিংথৌ নেবূকাদনেজরনা যিরেমিয়াগী মরমদা ঙাক-শেনবগী মকোক নেবূজরঅদান্দা য়াথং পীদুনা হায়,
\v 12 “মহাকপু পুদুনা নিংথিনা য়েংশিনবিয়ু, মঙোন্দা ফত্তবা করি অমতা তৌগনু, অদুবু মহাক্না নঙোন্দা হায়বা অদু তৌ~।”
\v 13 মরম অদুনা ঙাক-শেনবগী মকোক নেবূজরঅদান্না নবূশজবান, রব সারীস, নের্গাল-শারেজর, রব-মাগ অমসুং বাবিলোন নিংথৌগী অঙম অথৌ পূম্নমক্না,
\p
\v 14 মী থাদুনা কৈশুমশঙগী শূমাঙদগী যিরেমিয়াবু পুহল্লকখি, অদুগা মহাকপু ময়ূমদা পুননবা শাফান্না পোকপা অহীকামগী মচা নিপা গেদালয়াদা শিন্নখি~। অসুম্না মহাক্না মীশিংগা লৈমিন্নখি~।
\s1 এবেদ-মেলেকপু মনা পীবা
\p
\v 15 যিরেমিয়ানা কৈশুমশঙগী শূমাঙদা ফাজিন্দুনা থম্লিঙৈদা যেহোবাগী ৱা অসি মঙোন্দা লাক্তুনা হায়খি,
\v 16 “চত্তুনা কূশ মচা এবেদ-মেলেক্তা হায়রু, ‘ইস্রায়েলগী ঈশ্বর, লান্মী তেঙ্গোলশিংগী যেহোবানা অসুম্না হায়, “য়েংউ, ঐনা সহর অসিগী মথক্তা ফত্তনবগীদমক ঐগী ৱাশিং অদু পুরক্কনি, অফবগীদমক নত্তে, অদুগা নুমিৎ অদুদা নহাক্কী নমাঙদা ৱাশিং অদু থুংহনগনি~।
\v 17 অদুবু নুমিৎ অদুদা ঐনা নহাকপু কনবিগনি,” যেহোবানা হায়, “অদুগা নহাক্না কিজবা মীশিং অদুগী মখূত্তা নহাকপু পীথোক্লোই~।
\v 18 মরমদি ঐনা নহাকপু শোয়দনা কনবিগনি অমসুং নহাক থাঙশাংগী ময়াদা তারোই, অদুবু নহাক্কী থৱায় অদুদি নঙোন্দা লান্দগী লৌরকপা পোৎ অমগুম ওইগনি, মরমদি নহাক্না নহাক্কী চেৎনা থাজবা ঐঙোন্দা থম্লে,” যেহোবানা হায়~।’ ”
\c 40
\s1 যিরেমিয়া অমসুং গেদালয়া
\p
\v 1 ঙাক-শেনবগী মকোক নেবূজরঅদান্না যিরেমিয়াবু রামাদা থাদোকখ্রবা তুংদা, যেহোবাগী ৱা অসি মঙোন্দা লাকখি~। নেবূজরঅদান্না মহাকপু ফংবা মতমদা মহাক য়োৎহিলং ফলাং চন্দুনা লৈরম্মী~। মহাক বাবিলোন্দা লানফা ওইনা পুগদবা, যেরূশালেম অমসুং যিহূদাগী লানফা ওইনা পুগদবা পূম্নমক্কী মরক্তা য়াওরম্মী~।
\v 2 অদুগা ঙাক-শেনবগী মকোক অদুনা যিরেমিয়াবু ফংদুনা মঙোন্দা হায়খি, “নহাক্কী ঈশ্বর যেহোবানা মফম অসিগী মরমদা ফত্তবা অসি হায়খি~।
\v 3 যেহোবানা মদু পুরক্লে অমসুং মহাক্না হায়বা অদুগুম্না তৌরে~। নখোয়না যেহোবাগী মফমদা পাপ তৌবা অমসুং মহাক্কী ৱা ইন্দবা মরম্না মসি নখোয়দা থোক্লিবনি~।
\v 4 অদুনা হৌজিক য়েংউ, ঙসি ঐনা নহাক্কী নখূত্তা পুল্লম্বা য়োৎহিলং ফলাং অদুদগী নহাকপু থাদোক্লবনি~। করিগুম্বা ঐগা লোয়ননা বাবিলোন্দা চৎপা অসি নঙোন্দা ফৈ হায়না নীংলবদি, লাকউ, ঐনা নহাকপু নিংথিনা য়েংশিনবিগনি~। অদুবু করিগুম্বা ঐগা লোয়ননা বাবিলোন্দা চৎপা অসি নঙোন্দা ফত্তে হায়না নীংলবদি, লৈহৌরো~। য়েংউ, লৈবাক অপূম্বা নহাক্কী মাঙদা লৈরে~। নহাক্কীদমক চৎপদা অফবা অমসুং খুদোংচাবা ওইগদবা ওইরবদি মফম অদুদা চৎলু~।”
\v 5 মহাক্না হনখিদ্রিঙৈগী তাল্লক অদুদা নেবূজরঅদান্না হায়খি, “শাফান্না পোকপা অহীকামগী মচা নিপা গেদালয়াগী মফমদা অমুক হন্না চৎলু, বাবিলোনগী নিংথৌনা মহাকপু যিহূদাগী সহরশিংগী মথক্তা লৈঙাক মপু ওইনা হাপখিবনি অমসুং মহাক্কা লোয়ননা মীশিংগী মরক্তা লৈয়ু~। নৎত্রগা নহাক্না চৎপদা খুদোং চাগদবা মফম অদুদা চৎলু~।” অসুম্না ঙাক-শেনবগী মকোক অদুনা মঙোন্দা চয়োমশিং অমসুং খূদোনপোৎ পীদুনা মহাকপু চৎহনখি~।
\v 6 অদুদগী যিরেমিয়ানা মিস্পাদা অহীকামগী মচা নিপা গেদালয়াগী মনাক্তা চত্তুনা লৈবাক অদুদা লৈহৌবা মীশিংগী মরক্তা মহাক্কা লোয়ননা লৈখি~।
\p
\v 7 বাবিলোনগী নিংথৌনা অহীকামগী মচা নিপা গেদালয়াবু লৈবাক অদুদা লৈঙাক মপু ওইনা হাপখ্রে হায়বা লৌবুক লমহাঙদা লৈরম্বা লান্মীশিংগী লাঞ্জিংবা পূম্নমক্না, হায়বদি মখোয় অমসুং মখোয়গী মীশিংনা তারম্মী~। অদুগা বাবিলোন্দা লানফা ওইনা পুখিদবা লৈবাক অদুগী নিপাশিং, নুপীশিং, অঙাংশিং অমসুং লাইরবশিং অদু মঙোন্দা শিন্নখ্রে হায়বসু মখোয়না তারম্মী~।
\v 8 মদু তাবদা মখোয়না, হায়বদি নেথানেয়াগী মচা নিপা ইশ্মায়েল, কারেহাগী মচা নিপাশিং, যোহানান অমসুং যোনাথান, তানহূমেৎকী মচা নিপা সেরায়া, নেতোফাদা লৈবা ওফায়গী মচা নিপাশিং, মাকাদা লৈবা মী অমগী মচা নিপা যেজনেয়া, মখোয় অমসুং মখোয়গী মীশিংনা মিস্পাদা, গেদালয়াগী মফমদা লাকখি~।
\v 9 অদুগা শাফান্না পোকপা অহীকামগী মচা নিপা গেদালয়ানা মখোয়দা অমসুং মখোয়গী মীশিংদা ৱাশক্তুনা হায়, “কালদী মচাশিংবু থৌগল তৌবদা কিগনু~। লৈবাক অসিদা লৈদুনা বাবিলোনগী নিংথৌবু থৌগল তৌ~। মসিনা নখোয়গী য়াইফবা ওইগনি~।
\v 10 ঐ ইশামক্তি, য়েংউ, ঐখোয়গী মফম অসিদা লাক্কদবা কালদী মচাশিংবু থৌগল তৌনবা মিস্পাদা লৈগনি, অদুবু নখোয়দি য়ু, কালেনগী মহৈ মরোংশিং অমসুং থাউ খোমজিন্দুনা নশা নশাগী পাত্রশিংদা হাপ্পু, অদুগা নখোয়না লৌশিনবা নখোয়গী সহরশিংদা লৈয়ু~।”
\v 11 অসুম্না মোৱাবতা, অম্মোন মচাশিংগী মরক্তা, ইদোমদা অমসুং লৈবাক পূম্নমক্তা লৈরম্বা যিহূদিশিংনা বাবিলোনগী নিংথৌনা যিহূদাগী লৈহৌবশিং অদু থম্লমদুনা মখোয়গী মথক্তা শাফান্না পোকপা অহীকামগী মচা নিপা গেদালয়াবু লৈঙাক মপু হাপখ্রে হায়বা তারম্মী~।
\v 12 মদুদা যিহূদি পূম্নমকপু তান্থোকখিবা মফম পূম্নমক অদুদগী মখোয়না হল্লক্তুনা যিহূদাগী লৈবাক মিস্পাদা গেদালয়াগী মফমদা লাকখি~। অদুগা মখোয়না য়ু অমসুং কালেনগী মহৈ মরোং মরাং কায়না খোমজিনখি~।
\p
\v 13 কারেহাগী মচা নিপা যোহানান অমসুং লৌবুক লমহাঙদা লৈরম্বা লান্মীশিংগী লাঞ্জিংবা পূম্নমক্না মিস্পাদা গেদালয়াগী মফমদা লাকখি,
\v 14 অদুগা মঙোন্দা হায়খি, “অম্মোন মচাশিংগী নিংথৌ বালীসনা নহাকপু হাৎনবা নেথানেয়াগী মচা নিপা ইশ্মায়েলবু থাখি হায়বা নহাক শেংনা খঙদ্রা?” অদুবু অহীকামগী মচা নিপা গেদালয়ানা মখোয়গী ৱা অদু থাজখিদে~।
\v 15 অদুদগী কারেহাগী মচা নিপা যোহানান্না মিস্পাদা লৈবা গেদালয়াগী মফমদা লোন্না হায়খি, “চানবিদুনা ঐবু চৎহনবিয়ু, ঐনা নেথানেয়াগী মচা নিপা ইশ্মায়েলবু হাৎলুগে, মী কনা অমতনা মদু খঙলোই~। নহাক্কী নফমদা পূনশিল্লিবা যিহূদি পূম্নমক চাইথোক্নবা অমসুং যিহূদাদা লৈহৌবশিংবু মাঙহন্নবা মহাক্না নহাকপু হাৎকদৌরিবা করিগীনো?”
\v 16 অদুবু অহীকমগী মচা নিপা গেদালয়ানা কারেহাগী মচা নিপা যোহানান্দা হায়খি, “নহাক্না থবক অসি তৌগনু, মরমদি নহাক্না ইশ্মায়েলগী মরমদা হায়রিবা অদু অরানবনি~।”
\c 41
\s1 ইশ্মায়েলনা গেদালয়াগী মথক্তা হৌবা
\p
\v 1 তরেৎশুবা থাদা অসুম্না থোকখি, নিংথৌগী ধারা ওইবা অমসুং নিংথৌগী অঙম অথৌশিংগী মরক্তগী অমা ওইবা এলীশমানা পোকপা নেথানেয়াগী মচা নিপা ইশ্মায়েলনা মহাক্কা লোয়ননা নিপা তরা পুদুনা মিস্পাদা অহীকামগী মচা নিপা গেদালয়াগী মফমদা লাকখি~। মখোয়না মিস্পাদা পূন্না তল চামিন্নখি~।
\v 2 অদুদগী নেথানেয়াগী মচা নিপা ইশ্মায়েল অমসুং মহাক্কা লোয়নবা নিপা তরা অদুনা হৌগত্তুনা বাবিলোনগী নিংথৌনা লৈবাক অদুগী মথক্তা লৈঙাক মপু ওইনা হাপখিবা শাফান্না পোকপা অহীকামগী মচা নিপা গেদালয়াবু মখোয়না থাঙশাংনা য়ান্দুনা মহাকপু হাৎখি~।
\v 3 মিস্পাদা মহাক্কা, হায়বদি গেদালয়াগা লৈরম্বা যিহূদি পূম্নমক, মফম অদুদা ফংবা কালদী মচা অমসুং লান্মীশিংবু ইশ্মায়েলনা হাৎখি~।
\v 4 অদুগা মী কনা অমতা খঙদনা মহাক্না গেদালয়াবু হাৎখিবা মতুং নীনিশুবা নুমিত্তা অসুম্না থোকখি,
\v 5 শেকেম, শীলো অমসুং সমরিয়াদগী নিপা খরা, হায়বদি নিপা মরিফু মকোই ককথত্তুনা, মফি শেগায়দুনা অমসুং মশা ককথত্তুনা যেহোবাগী য়ূমদা পুরক্নবা কৎনপোৎশিং অমসুং মেক্রুক মখোয়গী মখূত্তা পুদুনা লাক্লম্মী~।
\v 6 অদুগা নেথানেয়াগী মচা নিপা ইশ্মায়েলনা মখোয়বু ওক্লুনবা মিস্পাদগী কপ কপ্ত‌ুনা চৎখি~। মহাক্না মখোয়গা উনরবদা মহাক্না হায়খি, “অহীকামগী মচা নিপা গেদালয়াগী মফমদা লাকউ~।”
\v 7 অদুগা অসুম্না ওইখি, মখোয়না সহর অদুগী ময়ায় য়ৌরকপদা নেথানেয়াগী মচা নিপা ইশ্মায়েল, মহাক অমসুং মহাক্কা লৈরম্বা নিপাশিংনা মখোয়বু হাৎখি~। অদুগা মখোয়না মখোয়বু কোম মনুংদা লংথখি~।
\v 8 অদুবু মখোয়গী মরক্তা য়াওরম্বা নিপা তরানা ইশ্মায়েলদা হায়খি, “ঐখোয়বু হাৎপিগনু, মরমদি লৌবুক্তা ঐখোয়গী গেহু, বার্লি, থাউ অমসুং খোইহি পৈশিন্দুনা লৈ~।” অদুনা মহাক্না মখোয়বু থাদোক্তুনা মখোয়গী মচীন মনাউশিংগী মরক্তগী মখোয়বু হাৎখিদে~।
\v 9 গেদালয়াগী মরম্না ইশ্মায়েলনা হাৎখিবা মীশিংগী অশিবা মশা পূম্নমক লংথখিবা কোম অদুদি নিংথৌ অসানা ইস্রায়েলগী নিংথৌ বাশাবু কিজবদগী তৌখিবা অদুনি~। অদুগা নেথানেয়াগী মচা নিপা ইশ্মায়েলনা অশিবা মশাশিং অদুনা কোম অদু থনহনখি~।
\v 10 অদুদগী মিস্পাদা লৈরম্বা মীশিংদগী লৈহৌবা মী পূম্নমক ইশ্মায়েলনা লানফা ওইনা পুখি~। মখোয় অদুদি নিংথৌগী মচা নুপীশিং অমসুং ঙাক-শেনবগী মকোক নেবূজরঅদান্না অহীকামগী মচা নিপা গেদালয়াদা শিন্নখিবা মিস্পাদা লৈহৌবা মী পূম্নমক অদুনি~। অদুগা নেথানেয়াগী মচা নিপা ইশ্মায়েলনা মখোয়বু লানফা ওইনা পুদুনা অম্মোন মচাশিংগী মফমদা চৎনবা থোকখি~।
\p
\v 11 অদুবু কারেহাগী মচা নিপা যোহানান অমসুং মহাক্কা লোয়নবা লান্মীশিংগী লাঞ্জিংবা পূম্নমক্না নেথানেয়াগী মচা নিপা ইশ্মায়েলনা তৌখিবা ফত্তবা পূম্নমক অদু তারম্মী~।
\v 12 অদুদগী মখোয়না মী পূম্নমক পুদুনা নেথানেয়াগী মচা ইশ্মায়েলগা লান শোক্নবা চৎলম্মী; অদুগা মখোয়না গিবিয়োন্দা লৈবা অচৌবা পুখ্রী মপান্দা মহাকপু ফংখি~।
\v 13 ইশ্মায়েলগা লোয়নবা মী পূম্নমক্না কারেহাগী মচা নিপা যোহানান অমসুং মহাক্কা লোয়নবা লান্মীশিংগী লাঞ্জিংবা পূম্নমক উবদা মখোয় হরাউখি~।
\v 14 ইশ্মায়েলনা মিস্পাদগী লানফা ওইনা পুখিবা মী পূম্নমক অদুনা লৈথোক্লক্তুনা কারেহাগী মচা নিপা যোহানানগী মফমদা চৎখি~।
\v 15 অদুবু নেথানেয়াগী মচা নিপা ইশ্মায়েলদি মী নিপানগা লোয়ননা যোহানান্দগী নান্থোক্তুনা অম্মোন মচাশিংগী মফমদা চৎখি~।
\s1 যোহানান্না মীশিংবু কনবা
\p
\v 16 অদুদগী নেথানেয়াগী মচা নিপা ইশ্মায়েলনা অহীকামগী মচা নিপা গেদালয়াবু হাৎখ্রবা মতুংদা কারেহাগী মচা নিপা যোহানান অমসুং মহাক্কা লোয়নবা লান্মীশিংগী লুচিংবা পূম্নমক্না মিস্পাদগী পুরকপা লেমহৌবা মী পূম্নমক পুরকখি~। মখোয় অদুদি মহাক্না গিবিয়োন্দগী অমুক হন্না পুরকখিবা অকনবা লান্মীশিং, নুপীশিং, অঙাংশিং অমসুং ফৈদাশিং অদুনি~।
\v 17 অদুগা মখোয়না কালদী মচাশিংগী মরম্না ইজিপ্তা চৎনবা থোক্লকপা লম্বীদা বেৎলেহেম মনাক্তা লৈবা গেরুথ কিমহামদা ফাইদুনা লৈরম্মী~।
\v 18 মরমদি বাবিলোনগী নিংথৌনা লৈবাক অদুদা লৈঙাক মপু ওইনা হাপখিবা অহীকামগী মচা নিপা গেদালয়াবু নেথানেয়াগী মচা নিপা ইশ্মায়েলনা হাৎখিবা মরম্না মখোয়না কালদী মচাশিংবু কিরম্মী~।
\c 42
\s1 যিরেমিয়ানা ঈশ্বরগী ৱায়েন লাউথোকপা
\p
\v 1 অদুদগী লান্মীশিংগী লাঞ্জিংবশিং, কারেহাগী মচা নিপা যোহানান, হোশায়াগী মচা নিপা যাসনিয়া অমসুং খ্বাইদগী অপিকপদগী খ্বাইদগী অচৌবা মী পূম্নমক্না চঙশিল্লক্তুনা,
\v 2 মখোয়না ৱা তাকথোকপা যিরেমিয়াদা হায়খি, “চানবিদুনা ঐখোয়গী নোঞ্জবা অসি নহাক্কী মাঙদা লৌশিনবিয়ু, অদুগা নহাক্কী ঈশ্বর যেহোবাগী মফমদা ঐখোয়গীদমক অমসুং ঐখোয়গী লেমহৌবা মী পূম্নমক অসিগীদমক হায়জবিয়ু, মরমদি ঐখোয় মশীং য়াম্লম্মী, অদুবু হৌজিক্তি নহাক্না উবগুম্না ঐখোয় খজিক্তা ঙায়হৌরে,
\v 3 ঐখোয়না চৎকদবা লম্বী অমসুং ঐখোয়না তৌগদবা থবক অদু নহাক্কী ঈশ্বর যেহোবানা ঐখোয়দা খঙহনবিনবা হায়জবিয়ু~।”
\v 4 অদুদগী ৱা তাকথোকপা যিরেমিয়ানা মখোয়দা হায়খি, “ঐনা নখোয়গী ৱা তারে; য়েংউ, নখোয়না হায়বা মতুং ইন্না ঐনা নখোয়গী ঈশ্বর যেহোবাদা হায়জগনি; অদুগা অসুম্না ওইগনি, যেহোবানা নখোয়দা খুম্বিবা মখৈ ঐনা নখোয়দা ফোংদোক্কনি; ঐনা করি অমতা নখোয়দা লোৎলোই~।”
\v 5 অদুদগী মখোয়না যিরেমিয়াদা হায়খি, “নহাক্কী ঈশ্বর যেহোবানা নহাক্কী নপান্না ঐখোয়দা থারক্তুনা হায়হনগদবা ৱা পূম্নমক অদুগী মতুং ইন্না ঐখোয়না তৌদ্রবদি, যেহোবানা ঐখোয়গী ইরক্তা অচুম্বা অমসুং চেৎনা থাজবা য়াবা সাক্ষী ওইবিসনু~।
\v 6 অফবা ওইরবসু, ফত্তবা ওইরবসু ঐখোয়না ঐখোয়গী ঈশ্বর যেহোবাগী ৱা ইঞ্জগনি, ঐখোয়না নহাকপু মহাক্কী মফমদা থারি~। মরমদি ঐখোয়না ঐখোয়গী ঈশ্বর যেহোবাগী ৱা ইনবদা ঐখোয়গী য়াইফবা ওইগনি~।”
\p
\v 7 অদুগা নুমিৎ তরানিগী তুংদা যেহোবাগী ৱা অসি যিরেমিয়াদা লাকখি~।
\v 8 অদুদগী মহাক্না কারেহাগী মচা নিপা যোহানান, মহাক্কা লোয়নবা লান্মীশিংগী লাঞ্জিংবা পূম্নমক অমসুং খ্বাইদগী অপিকপদগীনা খ্বাইদগী অচৌবা মী পূম্নমক কৌখি,
\v 9 অদুগা মখোয়দা হায়খি, “মহাক্কী মফমদা নখোয়গী নোঞ্জবা হায়রুনবা নখোয়না ঐবু থাখিবা ইস্রায়েলগী ঈশ্বর যেহোবানা অসুম্না হায়,
\v 10 ‘নখোয়না লৈবাক অসিদা অসুম লৈরবদি, ঐনা নখোয়বু শেমগৎপিগনি অমসুং নখোয়বু চিংথুরোই, ঐনা নখোয়বু থাবিগনি অমসুং নখোয়বু ফুক্তোকপিরোই~। মরমদি ঐনা নখোয়গী নথক্তা পুরকখিবা অৱাবা অদুগী মরম্না ঐ নীঙঙমদ্রে~।
\v 11 নখোয়না কিরিবা বাবিলোনগী নিংথৌবু কিগনু; মহাকপু কিগনু,’ যেহোবানা হায়, ‘মরমদি নখোয়বু কনবিনবা অমসুং মহাক্কী মখূত্তগী নখোয়বু হন্দোকপিনবা ঐনা নখোয়গা লোয়নরি~।
\v 12 ঐনা নখোয়দা চানবিবা উৎপিগনি, মদুদা মহাক্না নখোয়বু চানবিগনি অমসুং নরৈবাক্তা নখোয়বু হলহনবিগনি~।’
\p
\v 13 “অদুবু নখোয়না নখোয়গী ঈশ্বর যেহোবাগী ৱা ইন্দদুনা ‘ঐখোয় লৈবাক অসিদা লৈরোই,
\v 14 শুপ্লৈ লৈরোই, অদুবু ঐখোয়না ইজিপ লৈবাক্তা চৎকনি, মফম অদুদা ঐখোয়না লান উরোই, পেরেগী মখোন তারোই, তল ৱাত্তুনা অরাম খৌরাংবা লৈরোই অমসুং মফম অদুদা ঐখোয় লৈগনি,’ হায়রবদি,
\v 15 হৌজিক যিহূদাগী লেমহৌবা নখোয়, যেহোবাগী ৱা তাও! ইস্রায়েলগী ঈশ্বর, লান্মী তেঙ্গোলশিংগী যেহোবানা অসুম্না হায়, ‘করিগুম্বা নখোয়না ইজিপ্তা চৎনবা তশেংনা নমায় ওল্লবদি অমসুং মফম অদুদা লম্লান্দুনা লৈনবা চৎলবদি,
\v 16 নখোয়না কিবা থাঙশাং অদুনা ইজিপ লৈবাক্তা নখোয়বু ফংগনি অমসুং নখোয়না কিবা চাক্তাঙবা অদুনা ইজিপ লৈবাক্তা নখোয়গী তুং নক্না ইনগনি; অদুগা নখোয় মফম অদুদা শিগনি~।
\v 17 ইজিপ্তা চত্তুনা মফম অদুদা লম্লান্দুনা লৈনবা মখোয়গী মমায় ওনখিবা মী পূম্নমক অদু থাঙশাং, চাক্তাঙবা অমসুং শিগনবা লায়নাদা শিগনি~। ঐনা মখোয়গী মথক্তা পুরক্কদবা ফত্তবা অদুদগী মখোয় কনা অমতা লৈহৌবা নৎত্রগা নান্থোকপা ঙম্লোই~।’
\v 18 মরমদি ইস্রায়েলগী ঈশ্বর, লান্মী তেঙ্গোলশিংগী যেহোবানা অসুম্না হায়, ‘ঐগী অশাউবা অমসুং ঐগী তমথীনা শাউবা অদু যেরূশালেমদা লৈবশিংগী মথক্তা হৈথখিবগুম, নখোয়না ইজিপ্তা চঙবদা, ঐগী তমথীনা শাউবা নখোয়গী নথক্তা হৈথগনি~। নখোয় শিরাপ তৌনফম, চঙক্নফম, শিরাপকী মশক অমসুং চৈনফম ওইগনি; অদুগা নখোয়না মফম অসি অমুক হন্না উররোই~।’
\p
\v 19 “হে যিহূদাগী লেমহৌবা নখোয়, যেহোবানা নখোয়গী মরমদা হায়খি, ‘নখোয় ইজিপ্তা চৎকনু!’ ঙসি ঐনা নখোয়দা খঙহল্লি হায়বা অসি শেংনা খঙউ~।
\v 20 মরমদি নখোয় নথম্মোইদা অফশাশিন্নবনি, নখোয়না ঐবু নখোয়গী ঈশ্বর যেহোবাগী মফমদা থাদুনা হায়, ‘ঐখোয়গী ঈশ্বর যেহোবাগী মফমদা ঐখোয়গীদমক হায়জবিয়ু~। ঐখোয়গী ঈশ্বর যেহোবানা হায়বা পূম্নমক অদুগী মতুং ইন্না ঐখোয়দা ফোংদোকপিয়ু, অদুগা ঐখোয়না মদু তৌজগনি~।’
\v 21 ঙসি ঐনা মসি নখোয়দা লাউথোক্লে, অদুবু নখোয়না নখোয়গী ঈশ্বর যেহোবাগী ৱা ইন্দ্রে~। মহাক্না ঐবু নখোয়দা থারক্তুনা হায়হনখিবা ৱা অমতসু নখোয়না ইন্দ্রে~।
\v 22 মরম অদুনা হৌজিক শেংনা খঙউ, নখোয়না লম্লান্দুনা লৈনবা চৎনীংবা মফম অদুদা নখোয় থাঙশাংদা, চাক্তাঙবদা অমসুং শিগনবা লায়নাদা শিগনি~।”
\c 43
\s1 যিরেমিয়াবু ইজিপ্তা পুবা
\p
\v 1 অদুগা অসুম্না থোকখি, মখোয়গী ঈশ্বর যেহোবানা মহাকপু থাদুনা মখোয়দা ৱা পূম্নমক অসি হায়রুনবা যিরেমিয়ানা মখোয়গী ঈশ্বর যেহোবাগী ৱা পূম্নমক অদু মী পূম্নমক অদুদা হায়বা তোকখিবা মতমদা,
\v 2 হোশায়াগী মচা নিপা অজারীয়া, কারেহাগী মচা নিপা যোহানান অমসুং নাপন তৌবা মী পূম্নমক্না যিরেমিয়াদা হায়রম্মী, “নহাক্না অরানবা ঙাঙই! ‘ইজিপ্তা লম্লান্দুনা লৈনবা, মফম অদুদা চৎকনু’ হায়ননবা ঐখোয়গী ঈশ্বর যেহোবানা নহাকপু থারকপা নত্তে~।
\v 3 অদুবু ঐখোয়বু কালদী মচাশিংগী মখূত্তা পীথোক্তুনা মখোয়না ঐখোয়বু হাৎনবা নৎত্রগা বাবিলোন্দা ফাদুনা পুনবা নেরিয়াগী মচা নিপা বারুক্না নহাকপু ঐখোয়গী মায়োক্তা হৌহনবনি~।”
\v 4 অসুম্না কারেহাগী মচা নিপা যোহানান, লান্মীশিংগী লাঞ্জিংবা পূম্নমক অমসুং মী পূম্নমক্না যিহূদাগী লৈবাক্তা অদুম লৈননবগী মরমদা হায়খিবা যেহোবাগী ৱা অদু ইনখিদে~।
\v 5 অদুবু কারেহাগী মচা নিপা যোহানান অমসুং লান্মীশিংগী লাঞ্জিংবা পূম্নমক্না যিহূদাগী লেমহৌবা পূম্নমকপু পুখি~। মখোয় অসিদি জাতি পূম্নমক্কী মফমদা চাইথোকখিবা, যিহূদাগী লৈবাক্তা লৈনবা হল্লকখিবশিংনি~।
\v 6 মহাক্না নিপাশিং, নুপীশিং, অঙাংশিং, নিংথৌগী মচা নুপীশিং অমসুং মী খুদিংমকপু ঙাক-শেনবগী মকোক নেবূজরঅদান্না শাফানগী মচা নিপা অহীকামগী মচা নিপা গেদালয়াগা লোয়ননা থম্লম্বা ৱা তাকথোকপা যিরেমিয়া অমসুং নেরিয়াগী মচা নিপা বারুক্কা লোয়ননা পুখি~।
\v 7 অসুম্না মখোয়না ইজিপ লৈবাক্তা লাকখি, মরমদি মখোয়না যেহোবাগী ৱা ইনখিদে~। অসুম্না মখোয়না তাপানেস ফাওবা চৎখি~।
\p
\v 8 অদুদগী যেহোবাগী ৱা অসি তাপানেস্তা, যিরেমিয়াদা লাক্তুনা হায়,
\v 9 “নহাক্কী খূত্তা অচৌবা নূঙশিং লৌ অমসুং তাপানেস্তা ফেরাউগী শঙ্গায় চঙফমদা চেক চন্দুনা লৈবা অতোৎপা হিদাক মরক্তা নূঙশিং অদু যিহূদাগী নিপাশিংগী মমাঙদা লোৎশিল্লু;
\v 10 অদুগা মখোয়দা হায়য়ু, ‘ইস্রায়েলগী ঈশ্বর, লান্মী তেঙ্গোলশিংগী যেহোবানা অসুম্না হায়, “য়েংউ, ঐনা মী থাদুনা ঐগী ইনাই, বাবিলোনগী নিংথৌ নেবূকাদনেজরবু পুরক্কনি, অদুগা ঐনা লোৎশিনবা নূঙশিং অসিগী মথক্তা মহাক্কী ফম্বান লিংখৎকনি~। মহাক্না মখোয় অদুগী মথক্তা মহাক্কী থাকন খনগনি~।
\v 11 অদুগা মহাক্না লাক্লগা ইজিপকী লৈবাক্তা লান্দাগনি, অদুগা শিগদবশিং অদু শিননবা, লানফা ওইগদবশিং লানফা ওইননবা অমসুং থাঙশাংগী ময়াদা চৎকদবশিং থাঙশাংগী ময়াদা চৎনবা পীথোক্কনি~।
\v 12 অদুগা ঐনা ইজিপকী লাইশিংগী য়ূমশিং মৈ চূগনি, অদুগা মহাক্না মখোয়বু মৈ থাদোক্লগা লাইশিং অদু লানফা ওইনা পুগনি~। অদুগা য়াউশেনবনা মহাক্কী ফিজোন শেৎচিনবগুম মহাক্না ইজিপ লৈবাকপু মশামক্তা শেৎচিনগনি~। অদুগা মহাক্না মফম অদুদগী খুদোংথীবা লৈতনা চত্থোক্কনি~।
\v 13 মহাক্না ইজিপ লৈবাক্তা লৈবা বেৎ শেমেশকী নূঙগী য়ূম্বীশিং থুগাইগনি; অদুগা ইজিপ মচাশিংগী লাইশিংগী য়ূমশিং অদু মহাক্না মৈ থাদোক্কনি~।” ’ ”
\c 44
\s1 ইজিপ্তা লৈবা যিহূদিশিং দন্দি পীবা
\p
\v 1 ইজিপ লৈবাক্তা, মিগদোলদা, তাপানেস্তা লৈবা মেমফিস অমসুং পাথ্রোসকী লৈবাক্তা লৈবা যিহূদি মচা পূম্নমক্কী মরমদা যিরেমিয়াদা ৱা অসি লাক্তুনা হায়,
\v 2 “ইস্রায়েলগী ঈশ্বর, লান্মী তেঙ্গোলশিংগী যেহোবানা অসুম্না হায়, ‘ঐনা যেরূশালেম অমসুং যিহূদাগী সহর পূম্নমক্কী মথক্তা পুরকখিবা অৱাবা পূম্নমক অদু নখোয়না উরে; য়েংউ, ঙসি মখোয় অদু মাঙ তাক্লে অমসুং মফমশিং অদুদা কনা অমতা লৈতে,
\v 3 মরমদি মখোয়না নৎত্রগা নখোয়না নৎত্রগা নখোয়গী নপা নপুশিংনা খঙখিদবা অতোপ্পা লাইশিংদা মখোয়না মেক্রুক থানবা অমসুং মখোয়বু থৌগল তৌনবা চৎপদা শাউনবা ঐবু কাইহৌদুনা মখোয়না ফত্তবা তৌখি~।
\v 4 অদুম ওইনমক ঐনা নখোয়গী নফমদা ঐগী ইনাইশিং, ৱা তাকথোকপা মী পূম্নমকপু হন্না হন্না থাদুনা হায়হনখি, “ও, ঐনা য়েংথিবা তুক্কচবা থবক অসি তৌগনু~।”
\v 5 অদুবু মখোয়গী ফত্তবা থবক্তগী হল্লক্নবা, অতোপ্পা লাইশিংগী মফমদা মেক্রুক থাদনবা মখোয়না নাচুংখিদে অমসুং মনাদা হাপখিদে~।
\v 6 মরম অদুনা ঐগী তমথীনা শাউবা অমসুং ঐগী অশাউবা হৈথদুনা যিহূদাগী সহরশিং অমসুং যেরূশালেমগী লমজাওশিংদা মৈ চূখি; ঙসি ওইবগুম মখোয় অদু মাঙলে অমসুং মাঙ তাক্লে~।’
\p
\v 7 “মরম অদুনা হৌজিক ইস্রায়েলগী ঈশ্বর, লান্মী তেঙ্গোলশিংগী ঈশ্বর যেহোবানা অসুম্না হায়, ‘নখোয়গী নরক্তগী নিপা অমসুং নুপী, অঙাং অমসুং খোম চিংলিবা অঙাং যিহূদাদগী মাঙহন্নবা অমসুং নখোয় কনা অমতা লৈহৌদনবা নখোয় নশাগী নথক্তা শাথিনা ফত্তবা অসি তৌবা করিগীনো?
\v 8 নখোয়না লৈননবা চৎখিবা ইজিপ লৈবাক্তা নখোয়না নখূৎকী থবকশিংদা, অতোপ্পা লাইশিংদা মেক্রুক থাদুনা ঐবু শাউনবা কাইহৌই, মসি নখোয় নশা মাঙ তাক্নবা, মালেমগী জাতি পূম্নমক্কী মরক্তা নখোয় শিরাপকী মশক অমসুং চৈনফম ওইনবনি~।
\v 9 নখোয়গী নপা নপুশিংগী ফত্তবা, যিহূদাগী নিংথৌশিংগী ফত্তবা, মখোয়গী নুপীশিংগী ফত্তবা, নখোয় নশামক্কী ফত্তবা, নখোয়গী নুপীশিংনা যিহূদাগী লৈবাক্তা অমসুং যেরূশালেমগী লমজাওশিংদা তৌখিবা মখোয়গী ফত্তবা থবক অদু নখোয় কাউরব্রা?
\v 10 মখোয়না ঙসি ফাওবদা নোল্লুক্তে, মখোয়না কিবসু লৈতে; ঐনা নখোয়গী মাঙদা অমসুং নখোয়গী নপা নপুশিংগী মাঙদা থমখিবা ঐগী ৱায়েন য়াথং অমসুং ৱায়েন পথাপশিং অদুসু ইনখিদে~।’
\p
\v 11 “মরম অদুনা ইস্রায়েলগী ঈশ্বর, লান্মী তেঙ্গোলশিংগী যেহোবানা অসুম্না হায়, ‘য়েংউ, ঐনা ফত্তবা তৌনবা অমসুং যিহূদা পূম্নমকপু মাঙহন্নবা নখোয়দা ঐগী মায় ওনশিনগনি~।
\v 12 অদুগা ইজিপ লৈবাক্তা লম্লান্দুনা লৈনবা চৎনবা মমায় ওল্লিবা যিহূদাগী লেমহৌবশিং অদু ঐনা লৌথোক্কনি, মখোয় পূম্নমক তুম্না মাঙগনি অমসুং ইজিপ লৈবাক্তা তুগনি~। মখোয় থাঙশাংদা অমসুং চাক্তাঙবদা তুম্না মাঙগনি~। মখোয় খ্বাইদগী অপিকপদগীনা খ্বাইদগী অচৌবা ফাওবা থাঙশাংদা অমসুং চাক্তাঙবদা শিগনি; অদুগা মখোয় শিরাপ তৌনফম, ঙক্নফম, শিরাপকী মশক অমসুং চৈনফম ওইগনি!
\v 13 মরমদি ঐনা থাঙশাংদা, চাক্তাঙবদা অমসুং শিগনবা লায়নাদা যেরূশালেম্বু চৈরাক পীখিবগুম্না, ঐনা ইজিপকী লৈবাক্তা লৈবা মখোয়বু চৈরাক পীগনি~।
\v 14 অদুনা ইজিপ লৈবাক্তা লম্লান্দুনা লৈনবা চৎখ্রবা যিহূদাগী লৈহৌবশিং অদুদগী কনা অমতা নান্থোকপা নৎত্রগা লৈহৌবা ঙম্লোই; মখোয়না যিহূদা লৈবাক্তা লৈনবা হন্নীংলবসু মখোয়না মদুদা হল্লকপা ঙম্লোই~। মরমদি নান্থোকহৌবা খরা নত্তনা কনা অমতা হল্লক্লোই~।’ ”
\p
\v 15 অদুদগী মখোয়গী নুপীশিংনা অতোপ্পা লাইশিংদা মেক্রুক থাখি হায়বা খঙবা নিপা পূম্নমক, অচৌবা মীয়াম অমা ওইনা মনাক্তা লেপখিবা নুপী পূম্নমক অমসুং ইজিপ লৈবাক্তা, পাথ্রোস্তা লৈবা মী পূম্নমক্না যিরেমিয়াদা খুমদুনা হায়রকই,
\v 16 “নহাক্না যেহোবাগী মিংদা ঐখোয়দা হায়বা ৱা অদুগী ওইনদি, ঐখোয়না নহাক্কী ৱা অদু নাচুংবিরোই!
\v 17 অদুবু ঐখোয়গী ইচীন্দগী থোকখিবা খুদিংমক অদু ঐখোয়না শোয়দনা তৌগনি~। ঐখোয়না তৌখিবগুম্না, ঐখোয়, ঐখোয়গী ইপা ইপুশিং, ঐখোয়গী নিংথৌশিং অমসুং ঐখোয়গী অঙম অথৌশিংনা যিহূদাগী সহরশিংদা অমসুং যেরূশালেমগী লমজাওশিংদা তৌখিবগুম্না, ঐখোয়না অতিয়াগী মহারানীদা মেক্রুক থাগনি অমসুং মহাক্কী মফমদা থক্নবগী কৎনপোৎশিং হৈথগনি~। মরমদি মতম অদুদা ঐখোয়গী চানবা মরাং কায়না লৈরম্মী, নুঙাই য়াইফরম্মী অমসুং লাইবক থীবা উরমদে~।
\v 18 অদুবু ঐখোয়না অতিয়াগী মহারানীদা মেক্রুক থাবা অমসুং মহাক্কী মফমদা থক্নবগী কৎনপোৎশিং হৈথবা তোকপদগী হৌনা ঐখোয়গী পোৎ পূম্নমক ইৱাত্তা ৱাৎলে, অদুগা ঐখোয় থাঙশাংদা অমসুং চাক্তাঙবদা তুম্না মাঙলে~।”
\v 19 নুপীশিংনসু খুমখি, “অদুগা ঐখোয়না অতিয়াগী মহারানীদা মেক্রুক থাখিবা অমসুং মহাক্কী মফমদা থক্নবগী কৎনপোৎশিং হৈথবদা, ঐখোয়গী ইপুরোইবশিংগী অয়াবা য়াওদনা ঐখোয়না মহাকপু খুরুম্নবা মহাক্কীদমক তল শাখিব্রা অমসুং মহাক্কী মফমদা থক্নবগী কৎনপোৎশিং হৈথখিব্রা?”
\p
\v 20 অদুদগী যিরেমিয়ানা মী পূম্নমক্তা, নিপাশিংদা, নুপীশিংদা অমসুং মঙোন্দা পাউখুম অসি পীখিবা মী পূম্নমক্তা হায়খি,
\v 21 “নখোয়না যিহূদাগী সহরশিংদা অমসুং যেরূশালেমগী লমজাওশিংদা, নখোয়, নখোয়গী নপা নপুশিং, নখোয়গী নিংথৌশিং, নখোয়গী অঙম অথৌশিং অমসুং লৈবাক অদুগী মীশিংনা মেক্রুক থাখিবা অদু যেহোবানা নীংশিংখিদ্রা অমসুং মদু মহাক্কী পূক্নীংদা লাকখিদ্রা?
\v 22 মরম অদুনা নখোয়গী ফত্তবা থবকশিং অমসুং নখোয়না তৌবা তুক্কচবা থবকশিং অদুগী মরম্না যেহোবানা খাঙবা ঙমখিদে~। অদুনা নখোয়গী লৈবাক অসি ঙসি ওইবগুম্না, মাঙ তাক্লে, ঙক্নরে, শিরাপকী মশক ওইরে অমসুং মী অমতা লৈতে~।
\v 23 নখোয়না মেক্রুক থাখিবা, নখোয়না যেহোবাগী মথক্তা পাপ তৌখিবা, যেহোবাগী ৱা ইন্দবা, মহাক্কী ৱায়েন য়াথং, মহাক্কী ৱায়েন পথাপশিং অমসুং মহাক্কী সাক্ষীশিংদা চত্তবা মরম্না, ঙসি ওইবগুম্না ফত্তবা অসি নখোয়গী নফমদা থোকপনি~।”
\v 24 অমুক্কা যিরেমিয়ানা মী পূম্নমক্তা অমসুং নুপীশিংদা হায়খি, “ইজিপ লৈবাক্তা লৈবা যিহূদাগী মী পূম্নমক, যেহোবাগী ৱা তাও!
\v 25 ইস্রায়েলগী ঈশ্বর, লান্মী তেঙ্গোলশিংগী যেহোবানা অসুম্না হায়, ‘নখোয় অমসুং নখোয়গী নুপীশিংনা নচীন্না হায়খিবা অদু নখূৎনা তৌদুনা হায়রকই, “অতিয়াগী মহারানীদা মেক্রুক থানবা অমসুং মহাক্কী মফমদা থক্নবগী কৎনপোৎশিং হৈথনবা ঐখোয়না ৱাশকখিবা অদু ঐখোয়না শোয়দনা তৌগনি~।” নখোয়না নখোয়গী ৱাশকশিং অদু শোয়দনা পাঙথোক্কনি অমসুং নখোয়গী ৱাশকশিং অদু শোয়দনা তৌগনি!’
\v 26 মরম অদুনা ইজিপ্তা লৈবা যিহূদাগী মী পূম্নমক, নখোয় যেহোবাগী ৱা তাও, ‘য়েংউ, ঐনা ঐগী ৱাংথোইরবা মিং পন্দুনা ৱাশক্লে,’ যেহোবানা হায়, ‘ইজিপ লৈবাক পূম্নমক্তা লৈবা যিহূদাগী মী অমতগী মচীন্দা ঐগী মিং অমুক হন্না “ইবুংঙো, যেহোবা হিংলি” হায়দুনা পলহল্লরোই~।
\v 27 ‘য়েংউ, ঐনা মখোয়দা ফত্তবা তৌনবগীদমক য়েংদুনা লৈগনি অমসুং অফবা তৌনবগীদমক নত্তে~। অদুগা ইজিপ লৈবাক্তা লৈবা যিহূদাগী মী পূম্নমক লোইনা মাঙদ্রিবা ফাওবা মখোয় থাঙশাংদা অমসুং চাক্তাঙবদা তুম্না মাঙগনি~।
\v 28 অদুবু থাঙশাংদগী নান্থোকহৌবা মী খরনা ইজিপ লৈবাক্তগী যিহূদাগী লৈবাক্তা হল্লক্কনি; অদুগা ইজিপ লৈবাক্তা লম্লান্দুনা লৈনবা চৎখিবা যিহূদাগী লেমহৌবা পূম্নমক্না কনাগী ৱানা চুম্মী হায়বা খঙগনি: ঐগী ৱা নৎত্রগা মখোয়গী ৱা~।
\v 29 অদুগা মসিনা নখোয়গী নফমদা খূদম অমা ওইগনি,’ যেহোবানা হায়, ‘ঐনা মফম অসিদা নখোয়বু চৈরাক পীগনি, মরম অদুনা নখোয়দা ফত্তবা তৌনবগীদমক ঐগী ৱা অদু শোয়দবনি হায়বা নখোয়না খঙগনি~।’
\p
\v 30 “যেহোবানা অসুম্না হায়, ‘ঐনা যিহূদাগী নিংথৌ যেদেকিয়াবু মহাক্কী য়েক্নবা অমসুং মহাক্কী থৱায় লৌনবা থিরিবা বাবিলোনগী নিংথৌ নেবূকাদনেজরগী খূত্তা পীখিবগুম, ঐনা ইজিপকী নিংথৌ ফেরাউ হোফ্রাবু মহাক্কী য়েক্নবশিংগী খূত্তা অমসুং মহাক্কী থৱায় লৌনবা থিরিবা মখোয়গী খূত্তা পীগনি~।’ ”
\c 45
\p
\v 1 যোশিয়াগী মচা নিপা, যিহূদাগী নিংথৌ যেহোয়াকীম্না পানবা মরিশুবা চহীদা, নেরিয়াগী মচা নিপা বারুক্না যিরেমিয়াগী চীন্দগী ৱা পূম্নমক অসি তাদুনা লাইরিক অমদা ইশিনখি~। মতম অদুদা ৱা তাকথোকপা যিরেমিয়ানা মঙোন্দা হায়খি,
\v 2 “হে বারুক, ইস্রায়েলগী ঈশ্বর যেহোবানা নঙোন্দা অসুম্না হায়,
\v 3 ‘নহাক্না হায়খি, “ঐ অৱাবনিদা! মরমদি যেহোবানা ঐঙোন্দা অৱাবগী মথক্তা অনাবা পীবিরে~। স্বর মপী হোনবদা ঐ চোকথরে অমসুং ঐগী পোত্থাফম লৈতে~।” ’
\p
\v 4 “নহাক্না মঙোন্দা অসুম্না হায়গদবনি, ‘যেহোবানা অসুম্না হায়, “য়েংউ, ঐনা শাগৎখ্রবা অদু ঐনা থুগাইগনি অমসুং ঐনা থাখ্রবা অদু ঐনা ফুক্তৎকনি, মসি লৈবাক অপূম্বদনি~।
\v 5 অদুগা নহাক্না অচৌবা পোৎশিং নশাগীদমক থিরিব্রা? থিগনু; মরমদি য়েংউ, ঐনা জীব পানবা পূম্নমক্কী মথক্তা মাঙ তাকপা পুরক্কনি,” যেহোবানা হায়~। “অদুবু নহাক্না চৎপা মফম পূম্নমক্তা নহাক্কী থৱায় অদু নঙোন্দা লান্দগী লৌরকপা পোৎ অমগুম ঐনা পীগনি~।” ’ ”
\c 46
\s1 ইজিপ্তা ৱায়েন
\p
\v 1 ৱা তাকথোকপা যিরেমিয়াদা অতোপ্পা জাৎশিংগী মরমদা লাকখিবা যেহোবাগী ৱা~।
\v 2 ইজিপকী মরমদা~। যোশিয়াগী মচা নিপা যিহূদাগী নিংথৌ যেহোয়াকীম্না পানবা মরিশুবা চহীদা, বাবিলোনগী নিংথৌ নেবূকাদনেজরনা মায়থীবা পীখিবা কার্কেমীস্তা ইউফ্রেটিস তুরেন ময়াদা লৈবা ইজিপকী নিংথৌ ফেরাউ নেকোগী লান্মীগী মরমদা:
\b
\q1
\v 3 “চুঙ্গোয় অমসুং চুঙ থৌরাঙ তৌ,
\q1 লান শোক্ননবা মনাক্তা চঙশিল্লু!
\q1
\v 4 শগোলশিং অদু শাবনশিং লাকশিল্লু,
\q1 হে শগোল লান্মীশা, তোংখৎলু!
\q1 কোক্কন-লূহুপ উপ্ত‌ুনা লেপ্পু!
\q1 তাশিং অদু ফেংউ,
\q1 হক্কন-ফূরিৎশিং লিৎলু!
\q1
\v 5 ঐনা মখোয়বু শাথিনা কিনা অমসুং তুংহন্ননা উবা করিগীনো?
\q1 মখোয়গী অকনবা মীশিং অদুবু মায়থীবা পীরে;
\q1 য়াঙনা চেনখ্রে,
\q1 তুং হন্না য়েংখিদে;
\q1 মায়গৈ মরিদা অকিবা লৈ,” যেহোবানা হায়~।
\q1
\v 6 “লমজেল য়াঙববু চেনহনগনু,
\q1 অকনবা মীবু নান্থোকহনগনু,
\q1 মখোয় খুদি থীগনি অমসুং তুগনি,
\q1 অৱাংলোমদা ইউফ্রেটিস তুরেন মপান্দা~।
\b
\q1
\v 7 “কন্না চেনবা ঈশিংগুম্না লাকইবা মহাক অসি কনানো,
\q1 নিল তুরেনগুম্না ঈচাউ কাখৎলিবা?
\q1
\v 8 ইজিপ্না নিল তুরেনগুম্না হৌগৎলি,
\q1 মহাক্কী ঈশিং তুরেনগুম্না চেল্লি;
\q1 অদুগা মহাক্না হায়, ‘ঐনা হৌগত্তুনা মালেম্বু কূপশিনগনি,
\q1 ঐনা সহর অমসুং মদুদা লৈবশিংবু মাঙহনগনি~।’
\q1
\v 9 হে শগোলশা, লাকউ, অদুগা হে শগোল গাড়ীশা, কন্না থৌরো;
\q1 অকনবা নিপাশিং থোক্লকসনু;
\q1 চুঙ পায়বা \f + \fr 46:9 \fk কূশ: \ft হৌজিক ইথিয়োপিয়া কৌনরে~।\f*কূশ অমসুং \f + \fr 46:9 \fk পূট: \ft হৌজিক “লিবিয়া” হায়না খঙনৈ~।\f*পূট;
\q1 তেন পুদুনা কাপ্পা লূদী মচাশিং~।
\q1
\v 10 মরমদি মসি লান্মী তেঙ্গোলশিংগী ইবুংঙো যেহোবাগী নুমিৎনি,
\q1 মহাক্না মহাক্কী য়েক্নবশিংবু লমন খুম্নবা লমন খুম্বগী নুমিৎনি~।
\q1 অদুগা থাঙশাংনা মাঙহনগনি;
\q1 মসি পেনগনি অমসুং মখোয়গী ঈ থক্তুনা ঙাওগনি;
\q1 মরমদি লান্মী তেঙ্গোলশিংগী ইবুংঙো যেহোবাগী ঈরাৎপা অমা লৈ
\q1 অৱাং লৈবাক্তা ইউফ্রেটিস তুরেন মপান্দা~।
\b
\q1
\v 11 “গিলিয়দতা চৎখত্তুনা মোলোম লৌরু,
\q1 হে অশেংবী লৈশাবী, ইজিপকী নিঙোন;
\q1 নহাক্না অরেম্বদা হিদাক য়াম্না শিজিন্নগনি;
\q1 অদুবু নহাক ফবদি লৈরোই~।
\q1
\v 12 জাতিশিংনা নহাক্কী ঈকাইবা তারে,
\q1 নহাক্কী কপ্পনা মালেম অসি নিল্লে;
\q1 মরমদি অকনবা লান্মীনা অকনবা লান্মী অমদা খুদি থীরে;
\q1 মখোয় অনীমক পূন্না তুমিন্নরে~।”
\s1 বাবিলোন্না ইজিপ্তা লান্দাবা
\p
\v 13 বাবিলোনগী নিংথৌ নেবূকাদনেজরনা করম্না লাক্তুনা ইজিপ লৈবাকপু লান্দাগদবা অদুগী মরমদা ৱা তাকথোকপা যিরেমিয়াদা যেহোবানা হায়খিবা ৱা:
\b
\q1
\v 14 “ইজিপ্তা লাউথোকউ অমসুং মিগদোলদা ফোংদোকউ,
\q1 \f + \fr 46:14 \fk মেমফিস: \ft হিব্ররুদা “নোফ” ইজিপকী সহর অমা~।\f*মেমফিস অমসুং \f + \fr 46:14 \fk তাপানোস: \ft ইজিপকী সহর অমা~। \f*তাপানেস্তা ফোংদোকউ;
\q1 হায়য়ু, ‘চেৎনা লেপ্পু অমসুং থৌরাঙ তৌ;
\q1 মরমদি থাঙশাংনা নহাক্কী মায়গৈ মরিদা মাঙহনগনি~।’
\q1
\v 15 নহাক্কী মথৌনা ফবা নিপাশিং তকথোকখিবা করিগীনো?
\q1 মখোয়না লেপখিদে,
\q1 মরমদি যেহোবানা মখোয়বু তান্থোকখি~।
\q1
\v 16 মহাক্না ময়াম্বু তুহল্লে,
\q1 হোয়, অমনা অমগী মথক্তা তুশিল্লে~।
\q1 অদুগা মখোয়না হায়খি, ‘হৌগৎলু!
\q1 ঐখোয় হল্লসি ঐখোয়গী মীশিংগী মনাক্তা,
\q1 ঐখোয়গী পোক্নফম লমদমদা
\q1 ওৎনৈরিবা থাঙশাং অসিদগী~।’
\q1
\v 17 মখোয়না মফম অদুদা লাউদুনা হায়,
\q1 ‘ইজিপকী নিংথৌ ফেরাউদি লাঙবতনি~।
\q1 মহাক্না অকক্নবা মতম মাঙহল্লে~।’
\b
\q1
\v 18 “ঐনা হিংলিবগুম,” নিংথৌনা হায়,
\q1 মহাক্কী মিং লান্মী তেঙ্গোলশিংগী যেহোবা কৌই,
\q1 “শোয়দনা চীংজাউশিংগী মরক্তা তাবোরনা ওইবগুম,
\q1 সমুদ্র মপান্দা কার্মেলনা ওইবগুম, মহাক লাক্কনি~।
\q1
\v 19 হে ইজিপ্তা লৈরিবা নিঙোন,
\q1 নহাক লানফা ওইনা চৎনবা থৌরাঙ তৌ!
\q1 মরমদি মেমফিস মাঙগনি অমসুং মী অমতা খাক্তনা মাঙ তাক্কনি~।
\b
\q1
\v 20 “ইজিপ্তি য়াম্না ফজবী শন হাতম অমগুম্বনি,
\q1 অদুবু ঈ চুপ্পা অচৌবা হয়িং অৱাংলোমদগী লাকই~।
\q1
\v 21 মহাক্কী অনেকপা লান্মীশিং অদুদি মহাক্কী মরক্তা অনোয়বা শল্লাবগুম্বনি,
\q1 মরমদি মখোয়সু তুং ওন্থোক্লে,
\q1 মখোয় পূন্না চেন্থোকখ্রে~।
\q1 মখোয়না লেপখিদে,
\q1 মরমদি মখোয়গী মথক্তা মখোয়গী অৱা অনাগী নুমিৎ লাকই,
\q1 মখোয়বু চৈরাক পীনবগী মতম~।
\b
\q1
\v 22 মদুগী মখোন্দি লিনগী মতৌগুম চৎকনি,
\q1 মরমদি মখোয়না লান্মী অমা ওইনা লাক্কনি,
\q1 মহাক্কী মায়োক্তা শীংজঙশিং পুদুনা লাক্কনি,
\q1 উ য়ানবশিংগী মতৌগুম্না~।
\b
\q1
\v 23 “মখোয়না মহাক্কী উমং য়ান্থগনি,” যেহোবানা হায়,
\q1 “অশূকপা উমং ওইরবসু,
\q1 মরমদি মখোয় মশীং লাকঙমদে,
\q1 কৌজেংশিংদগী য়াম্না হেল্লি!
\q1
\v 24 ইজিপকী নিঙোন, ঈকাইবা নংহনগনি;
\q1 মহাকপু অৱাংলোমগী মীশিংগী মখূত্তা পীথোক্কনি~।”
\p
\v 25 ইস্রায়েলগী ঈশ্বর, লান্মী তেঙ্গোলশিংগী যেহোবানা হায়, “য়েংউ, ঐনা অম্মোনগী নো, ফেরাউ অমসুং ইজিপ্পু মখোয়গী লাইশিং অমসুং মখোয়গী নিংথৌশিংগা কোন্ননা, হায়বদি ফেরাউ অমসুং মহাকপু থাজবা মখোয় পূম্নমকপু চৈরাক পীগনি~।
\v 26 অদুগা মখোয়গী থৱায় লৌনবা থিরিবশিংগী মখূত্তা বাবিলোনগী নিংথৌ নেবূকাদনেজরগী মখূত্তা অমসুং মহাক্কী মনাইশিংগী মখূত্তা ঐনা মখোয়বু পীথোক্কনি~। মদুগী তুংদা মমাঙঙৈগী মতৌগুম্না মদুদা মী লৈহনগনি,” যেহোবানা হায়~।
\s1 ঈশ্বরনা ইস্রায়েলবু কনবিগনি
\q1
\v 27 “অদুবু হে ঐগী ইনাই যাকোব, কিগনু,
\q1 হে ইস্রায়েল, নীংহন্নগনু!
\q1 মরমদি য়েংউ, ঐনা নহাকপু অথাপ্পদগী কনবিগনি,
\q1 নহাক্কী ধারাবু লানফা ওইদুনা লৈরিবা লৈবাক্তগী মখোয়বু;
\q1 অদুগা যাকোবনা হল্লক্তুনা চীক্না অমসুং অশোয় অঙাম লৈতনা লৈগনি;
\q1 কনা অমতনা মহাকপু কিহল্লোই~।
\q1
\v 28 হে ঐগী ইনাই যাকোব, নহাক কিগনু,” যেহোবানা হায়,
\q1 “মরমদি ঐনা নহাকপু লোয়নবিরি;
\q1 ঐনা জাতি পূম্নমক অদু ঐনা পূম্লোই লোইশিনগনি,
\q1 জাতিশিং অদুগী মরক্তা ঐনা নহাকপু তান্থোকখি,
\q1 অদুবু ঐনা নহাকপুদি পূম্লোই লোইশিল্লোই,
\q1 ঐনা নহাকপু ৱায়েন্দুনা চুমহনগনি~।
\q1 অদুবু ঐনা নহাকপু চৈরাক শুপ্পী পীদনা থাদোক্লোই~।”
\c 47
\s1 পলেষ্টীগী মায়োক্তা ৱা তাকথোকপা
\p
\v 1 ফেরাউনা গাজা নমথদ্রিঙৈদা পলেষ্টী মীশিংগী মরমদা ৱা তাকথোকপা যিরেমিয়াদা লাকখিবা যেহোবাগী ৱা~।
\p
\v 2 যেহোবানা অসুম্না হায়,
\b
\q1 “য়েংউ, অৱাংলোমদগী ঈশিং চাউখৎলক্লি,
\q1 মদুনা পাথোক্তুনা চেনবা ঈচাউ ওইগনি;
\q1 পাথোকপা ঈচাউ অদুনা লৈবাক অমসুং মদুদা লৈবা পূম্নমক্তা চেনগনি,
\q1 সহর অমসুং মদুদা লৈবা মখোয় পূম্নমক;
\q1 অদুদগী নিপাশিংনা কপকনি,
\q1 লৈবাক অদুদা লৈবা পূম্মক্না লাউ খোংগনি~।
\q1
\v 3 মহাক্কী অকনবা শগোলশিংগী খোঙথাংগী মখোন্দা,
\q1 মহাক্কী শগোল গাড়ীশিং থৌজিল্লকপগী মখোন্দা,
\q1 মহাক্কী কাংখোঙশিংগী মখোন্দা,
\q1 মপাশিংনা মখূৎ চোকথবা মরম্না মচাশিং হন্না য়েংলোই,
\q1
\v 4 মরমদি পলেষ্টী মচা পূম্নমকপু মাঙহন্নবা নুমিৎ লাক্লে,
\q1 তূর অমসুং সীদোন্দগী হাৎনবা লৈহৌরিবা মতেং পাংবা খুদিংবু,
\q1 মরমদি যেহোবানা পলেষ্টী মীশিংবু মাঙহনগনি,
\q1 কাপ্তোর ঈথৎকী লৈহৌবা মী~।
\q1
\v 5 গাজা মকোক তাঙলে,
\q1 আস্কিলোন, মখোয়গী লৈহৌবা তম্পাক্কা কোন্ননা মাঙলে;
\q1 নহাক্না কয়া কুইনা নশাবু ককথত্তুনা লৈগনি?
\b
\q1
\v 6 “হে যেহোবাগী থাঙশাং,
\q1 নহাক্না তূমিন্না লৈগদবা কয়া য়াম্না ৱাৎলি?
\q1 নহাক্কী থাঙখুমদুদা হঞ্জিল্লু,
\q1 পোত্থাউ অমসুং তূমিন্না লৈয়ু!
\q1
\v 7 মদুনা করম্না তূমিন্না লৈগনি,
\q1 যেহোবানা মদু য়াথং পীখ্রবদা,
\q1 আস্কিলোনগী মায়োক্তা অমসুং সমুদ্র মপানগী মায়োক্তা?
\q1 মহাক্না মদু মফম অদুদা হাপখ্রে~।”
\c 48
\s1 মোৱাবতা ৱায়েনবা
\p
\v 1 ইস্রায়েলগী ঈশ্বর, লান্মী তেঙ্গোলশিংগী যেহোবানা মোৱাবকী মরমদা অসুম্না হায়:
\b
\q1 “অৱাবনিদা নেবো!
\q1 মরমদি মদু মাঙ তাক্লে,
\q1 কিরিয়াথায়িম ঈকাইবা নংলে অমসুং লৌশিল্লে;
\q1 \f + \fr 48:1 \fk মিসগাব: \ft হিব্রু ৱাহৈনি অর্থদি “অৱাংবা লানবন”~।\f*মিসগাব ঈকাইবা নংলে অমসুং কিদুনা নীংহন্নরে~।
\q1
\v 2 মোৱাবপু অমুক হন্না থাগৎলরোই;
\q1 মখোয়না হেশবোন্দা মদুগী মথক্তা ফত্তবা পুরক্নবা শিল্লে;
\q1 ‘লাকউ, ঐখোয়না মদুবু জাতি অমা ওইদনবা মাঙহনসি~।’
\q1 হে \f + \fr 48:2 \fk মাদমেন: \ft মোৱাবকী লম অমা~। \f*মাদমেন, নহাকপুসু ককথৎকনি,
\q1 থাঙশাংনা নহাকপু তান্নগনি;
\q1
\v 3 হোরোনায়িমদগী কপ্পগী খোঞ্জেন:
\q1 ‘মুন্দুনা লৌবা অমসুং শাথিনা তুম্না মাঙবা!’
\b
\q1
\v 4 “মোৱাব মাঙলে;
\q1 মহাক্কী অপিকপা অঙাংশিংনা মী তানবা কপখি~।
\q1
\v 5 মরমদি লূহীৎ য়ৌনা কাখৎপা লম্বীদা,
\q1 মীশিংনা লেপ্তনা কপ কপ্ত‌ুনা কাখৎকনি;
\q1 মরমদি হোরোনায়িম তান্না কূমথবা লম্বীদা য়েক্নবশিংনা তূম্না মাঙবগী কপ্পা তারে~।
\b
\q1
\v 6 “চেল্লু, নখোয়গী নথৱায় কঞ্জৌ!
\q1 লমহাঙদা হৌবা মোংশোংগুম ওইয়ু~।
\q1
\v 7 মরমদি নহাক্না নহাক্কী থবক্তা অমসুং নরন নথুমদা থাজখিবা মরম্না,
\q1 নহাকপুসু ফারগনি;
\q1 অদুগা কেমোশ লানফা ওইনা চৎকনি,
\q1 মহাক্কী পুরোহিৎশিং অমসুং অঙম অথৌশিংগা পূন্না~।
\q1
\v 8 মাঙ তাকহনবা অদুনা সহর খুদিংগী মথক্তা লাক্কনি;
\q1 অদুগা সহর অমতা নান্থোক্লোই,
\q1 তম্পাকসু মাঙ তাক্কনি,
\q1 লৈতেম মান্নবা লমদম তুম্না মাঙগনি,
\q1 যেহোবানা হায়বগুম্না~।
\b
\q1
\v 9 “মোৱাবতা মশাশিং পীয়ু,
\q1 মহাক্না পাইথোক্তুনা চত্থোক্নবা;
\q1 মরমদি সহরশিং মাঙ তাক্কনি,
\q1 মদুগী মনুংদা কনা অমতা লৈররোই~।
\b
\q1
\v 10 যেহোবাগী থবক তৌবদা নমথাক তৌবা মহাক শিরাপ ফংসনু,
\q1 ঈ তাহনগদবদগী থাঙশাং থমজিনবা মহাক শিরাপ ফংসনু~।
\b
\q1
\v 11 “মোৱাবনা নহা ওইরিঙৈদগী অশোয় অঙাম লৈতনা লৈ;
\q1 মহাক্তি লিদুনা থম্বা য়ুনি,
\q1 পাত্র অমদগী পাত্র অমদা চুমথোক্তে,
\q1 মহাক লানফা ওইনা চৎখিদে~।
\q1 মরম অদুনা মহাক্কী মহাউ মঙোন্দা লেঙদনা লৈ,
\q1 মহাক্কী মনম হোংদ্রি~।
\b
\q1
\v 12 “মরম অদুনা য়েংউ, নুমিৎশিং অদু লাকই,” যেহোবানা হায়,
\q1 “মদুদা ঐনা মহাক্কী মফমদা য়ু শুংবা মীশিং থাগনি,
\q1 মখোয়না মহাকপু হৈদোক্কনি,
\q1 মহাক্কী পাত্রশিং হৈদোক্কনি,
\q1 মখোয়গী খরুংশিং থুগাইগনি~।
\q1
\v 13 মোৱাবনা \f + \fr 48:13 \fk কেমোশ: \ft মোয়াবগী লাই~। \f*কেমোশকী মরমদা ঈকাইবা নংগনি,
\q1 ইস্রায়েলগী ইমুংনা মখোয়না থাজবা বেথেলগী মরমদা ঈকাইবা নংখিবগুম~।
\b
\q1
\v 14 “নখোয়না করম্না হায়গনি, ‘ঐখোয় পাঙ্গল্লবা
\q1 লানগীদমক অকনবা লান্মীশিংনি’?
\q1
\v 15 মোৱাব মাঙ তাক্লে অমসুং মহাক্কী সহরশিংদগী চৎখ্রে;
\q1 মহাক্কী অখন্নবা নহারোনশিং মীহাৎপুঙদা চৎখ্রে,” নিংথৌনা হায়,
\q1 মহাক্কী মিংদি লান্মী তেঙ্গোলশিংগী যেহোবা~।
\b
\q1
\v 16 “মোৱাবকী অমাঙ অতা নকশিল্লকই,
\q1 মহাক্কী অৱা অনা থুনা লাকই~।
\q1
\v 17 মহাক্কী অকোয়বদা লৈবা নখোয় পূম্নমক মহাক্কীদমক তেংথাউ;
\q1 অদুগা মহাক্কী মমিং খঙবা নখোয় পূম্নমক্না হায়য়ু,
\q1 ‘অকনবা চৈশু অমসুং ফজবা চৈ অদু করম্না তেকখিবা!’
\b
\q1
\v 18 “দীবোন্দা লৈবা নিঙোন নহাক,
\q1 নহাক্কী নতিক নঙান্দগী কূমথরকউ,
\q1 অদুগা অরাম খৌরাংনা ফম্মু;
\q1 মরমদি মোৱাবপু মাঙহনবা মহাক্না নহাক্কী মায়োক্তা লাক্লে~।
\q1 অদুগা মহাক্না নহাক্কী লানবনশিং মাঙহল্লে~।
\q1
\v 19 হে অরোয়েরদা লৈবশা,
\q1 লম্বীদা লেপ্ত‌ুনা মুন্না য়েংউ;
\q1 চেল্লকপা মঙোন্দা অমসুং নান্থোরক্লিবী মঙোন্দা হংউ;
\q1 হায়য়ু, ‘করি তৌরবগে?’
\q1
\v 20 মোৱাব ঈকাইবা নংলে, মরমদি মহাক কায়থরে~।
\q1 লাউখোংদুনা কপ্পু!
\q1 মসি আর্নোন্দা হায়য়ু, মদুদি মোৱাব মাঙ তাক্লে~।
\b
\q1
\v 21 “অদুগা ৱায়েন অদু লৈতেম মান্নবা লৈবাক্তা লাক্লে:
\q1 হোলোন, যহাস অমসুং মেফাৎ,
\q1
\v 22 দীবোন, নেবো সহর অমসুং বেৎ-দিবলাথয়ীম,
\q1
\v 23 কিরিয়াথায়িম, বেৎ-গামূল অমসুং বেৎ-মেওন,
\q1
\v 24 কেরিয়োৎ, বোজ্রাগী মথক্তা,
\q1 মোৱাব লৈবাক্কী অথাপ্পা নৎত্রগা অনকপদা লৈবা সহর পূম্নমক্কী মথক্তা~।
\q1
\v 25 মোৱাবকী মচী ককথৎলে,
\q1 মহাক্কী পাম্বোম তেক্লে,” যেহোবানা হায়~।
\b
\q1
\v 26 “নখোয়না মহাকপু য়ু ঙাওহল্লু,
\q1 মরমদি মহাক্না মশাবু যেহোবাগী মায়োক্তা চাউহঞ্জখি~।
\q1 মোৱাবনা মশাগী অওবদা লৈওনগনি,
\q1 মহাক নোক্নফমসু ওইহনগনি~।
\q1
\v 27 মরমদি নহাক্কী নফমদা ইস্রায়েল নোক্নফম ওইখিদ্রা?
\q1 মহাক হূরানবশিংগী মরক্তা ফারম্ব্রা?
\q1 মরমদি নহাক্না মহাক্কী মরমদা ঙাঙখিবদা
\q1 নহাক্না হঙ্গোইদুনা নকোক হাইখি~।
\q1
\v 28 হে মোৱাবতা লৈবশা,
\q1 সহরশিং অদু থাদোক্তুনা নূঙজাউ মরক্তা লৈয়ু,
\q1 মহুম শারিবা লম খুনুগুম ওইয়ু,
\q1 নখোয় লৈখূন মচীনগী নাকনশিংদা~।
\b
\q1
\v 29 “ঐখোয়না মোৱাবকী নাপন তারে,
\q1 মহাক ওন্থোক্না নাপন চাউই, মহাক্কী পোঙবা,
\q1 মহাক্কী চাউথোকপা,
\q1 মহাক্কী নাপন মহাক্কী মপূক্নীংগী লমকেৎ লমহাইবা~।”
\b
\q1
\v 30 “ঐনা মহাক্কী মৈ হৌনা শাউবা খঙই,” যেহোবানা হায়,
\q1 “অদুবু মদু করিসু কান্নরোই;
\q1 মহাক্কী মীনম্বশিং অদু মহৈ য়াল্লোই~।
\q1
\v 31 মরম অদুনা ঐনা মোৱাবকীদমক লাউ খোংগনি,
\q1 ঐনা মোৱাব পূম্নমক্কীদমক কপকনি;
\q1 ঐনা কীর-হেরেসকী মীশিংগীদমক তেংথা নাওইগনি~।
\q1
\v 32 হে সেবামগী অঙ্গুর পাম্বী! যাজেরনা তেংথাবগুম, ঐনা নহাক্কীদমক তেংথাগনি,
\q1 নহাক্কী মরীশিং সমুদ্র য়ৌনা শন্দোকখ্রে,
\q1 মখোয় যাজেরগী সমুদ্র ফাওবা য়ৌরে;
\q1 মাঙ তাকহনবা অদু নহাক্কী কালেনগী মহৈ মরোংশিং, অহেকপা অঙ্গুরশিংগী মথক্তা লাক্লে~।
\q1
\v 33 নুঙাইবা অমসুং হরাউবা লৌথোক্লে
\q1 মরাং কায়বা লৌবুক্তগী অমসুং মোৱাবকী লৈবাক্তগী;
\q1 অদুগা ঐনা য়ু শুংফমশিংদা য়ু থোকহন্দ্রে;
\q1 কনা অমতনা লাউদুনা অঙ্গুর নেৎলরোই,
\q1 লাউরিবা অদু হরাউবগী লাউবা নত্তে!
\b
\q1
\v 34 “হেশবোন্দগীনা এলঅলে অমসুং যহাস ফাওবা কপ্লিবা অদু,
\q1 মখোয়না সোয়রদগীনা হেরোনয়িম ফাওবা মখোঞ্জেল থোকহল্লে,
\q1 চহী অহুম শুরবা শন হাতম অমগুম্না;
\q1 মরমদি নিমরীমগী ঈশিংসু কংলগনি~।
\b
\q1
\v 35 “অমুক্কসু,” যেহোবানা হায়,
\q1 “মোৱাবতা ঐনা তোকহনগনি
\q1 অৱাংবা মফমশিংদা কৎপা
\q1 মহাক্কী লাইশিংদা মেক্রুক থাবা মহাক অদু~।
\q1
\v 36 মরম অদুনা ঐগী থম্মোই মোৱাবকী মরমগীদমক বাঁশীগুম্না মখোন থোক্কনি,
\q1 ঐগী থম্মোই কীর-হেরেসকী মীশিংগী মরমগীদমক বাঁঁশীগুম্না মখোন থোক্কনি~।
\q1 মরমদি মখোয়না ফংজবা লন্থুম তুম্না মাঙলে~।
\b
\q1
\v 37 “মরমদি কোক খুদিংমক তাঙলে,
\q1 খদাঙকোই খুদিং কক্লে;
\q1 খূৎ পূম্নমক ককথৎলে,
\q1 খ্বাঙশিংদা বোরা ফি শেৎলে~।
\q1
\v 38 ময়াম্না তেংথাবা
\q1 মোৱাবকী য়ূমথক পূম্নমক্তা,
\q1 মদুগী লম্বীশিংদা;
\q1 মরমদি ঐনা মোৱাবপু পামদ্রবা পাত্র অমগুম্না থুগাইরে,” যেহোবানা হায়~।
\q1
\v 39 “মখোয়না লাউ খোংগনি:
\q1 ‘মহাকপু করম্না থুগাইরিবা!
\q1 মোৱাবনা ঈকাইবা নংদুনা করম্না মতুং ওন্থোক্লিবা!’
\q1 অসুম্না মোৱাবতি নোক্নফম অমসুং কিনফম ওইগনি
\q1 মহাক্কী অকোয়বদা লৈবা মখোয় পূম্নমক্কী মফমদা~।”
\b
\q1
\v 40 মরমদি যেহোবানা অসুম্না হায়,
\b
\q1 “য়েংউ, মহাক্না ঈগলগী মতৌগুম্না পাইগনি,
\q1 মোৱাবকী মথক্তা মহাক্কী মশা ফন্দোক্কনি~।
\q1
\v 41 কেরিয়োৎ খূৎ চল্লে,
\q1 চেকপন্না কোয়শিনবা সহরশিং লৌশিল্লে,
\q1 নুমিৎ অদুদা মোৱাবতা লৈবা অকনবা লান্মীশিংগী থম্মোইদি
\q1 নাউয়েক্নরিবী নুপী অমগী থম্মোইগা মান্নগনি~।
\b
\q1
\v 42 জাতি অমগুম্না মোৱাব মাঙহল্লগনি,
\q1 মরমদি মহাক্না যেহোবাগী মায়োক্তা মশাবু চাউহঞ্জরে~।
\q1
\v 43 নহাক্কী নথক্তা অকিবা, কোম অমসুং লাং লাক্কনি,
\q1 হে মোৱাবতা লৈবশা,” যেহোবানা হায়~।
\q1
\v 44 “অকিবদগী চেনবা মহাক কোমদা তাগনি,
\q1 কোমদগী কাখৎলকপা মহাক লাংদা থুগনি~।
\q1 মরমদি ঐনা মদুগী মথক্তা,
\q1 মোৱাবকী মথক্তা, মদুগী মথক্তা ঐনা পুরক্কনি
\q1 মখোয়বু চৈরাক পীনবগী চহী,” যেহোবানা হায়~।
\b
\q1
\v 45 “চেনখিবা মখোয় অদুনা হেশবোনগী মরুম থুপ্ত‌ুনা লেপচখি,
\q1 পাঙ্গল য়াওদবা মরম্না~।
\q1 অদুবু হেশবোন্দগী মৈ হৌরক্কনি,
\q1 সীহোনগী ময়ায়দগী মৈরি কারক্কনি,
\q1 অদুগা মসিনা মোৱাবকী কাচিন কোয়া,
\q1 লাউখোংলিবশিংগী লৱাই লুতোন চাকথোক্কনি~।
\q1
\v 46 হে মোৱাব, নহাক অৱাবনিদা!
\q1 কেমোশকী মীশিং তুম্না মাঙলে;
\q1 মরমদি নহাক্কী নচা নিপাশিং লানফা ওইনা পুখ্রে,
\q1 নহাক্কী নচা নুপীশিং লানফা ওইনা পুখ্রে~।
\b
\q1
\v 47 “অদুম ওইনমক ঐনা মোৱাবকী লানফা ওইবদগী হন্না পুবিরক্কনি
\q1 অরোইবা মতমদা,” যেহোবানা হায়~।
\p অসি ফাওবা মোৱাবকী ৱায়েন্নি~।
\c 49
\s1 অম্মোনগী মায়োক্তা ৱা তাকথোকপা
\p
\v 1 অম্মোন মচাশিংগী মরমদা যেহোবানা অসুম্না হায়,
\b
\q1 “ইস্রায়েলগী মচা নিপাশিং লৈত্রা?
\q1 মহাক্কী য়ূম্লেপচারা লৈত্রা?
\q1 অদু ওইরবদি মখোয়গী \f + \fr 49:1 \fk মালকাম: \ft অম্মোন মচাশিংগী লাই, “মোলেক, মিলকোম” হায়নসু ই~।\f*মালকাম্না গাদপু ফংফম থোকপা ওইনা লৌবা,
\q1 মহাক্কী মীশিংনা মহাক্কী সহরশিংদা লৈবা করিগীনো?
\q1
\v 2 মরম অদুনা য়েংউ, নুমিৎশিং অদু লাকই,” যেহোবানা হায়,
\q1 “মদুদি ঐনা লানগী লাল্লাউ অমা তাহনগনি
\q1 অম্মোন মচাশিংগী রব্বাদা;
\q1 অদুগা মদু মাঙ তাকপগী মপৈ অমা ওইগনি,
\q1 মহাক্কী \f + \fr 49:2 \fk নিঙোনশিং: \ft অর্থদি “সহরশিং~।”\f*নিঙোনশিং মৈনা চাক্কনি;
\q1 অদুদগী ইস্রায়েলনা মহাক্কী ফংফম থোকপা লৌথোকখিবা মীশিং
\q1 অদুদগী অমুক হন্না ফংফম থোকপা ফংগনি,” যেহোবানা হায়~।
\b
\q1
\v 3 “হে হেশবোন, লাউখোংউ, মরমদি আয় সহর মাঙ তাক্লে!
\q1 কপ্পু, রব্বাগী নিঙোন নখোয়,
\q1 বোরা ফিনা নখ্বাঙ লাকশিল্লু!
\q1 তেংথাদুনা চেকপলশিংগী ময়াদা হঙ্গৎ হন্দা চেল্লু;
\q1 মরমদি মখোয়গী নিংথৌ লানফা ওইনা চৎকনি,
\q1 মহাক্কী পুরোহিৎশিং অমসুং অঙম অথৌশিংগা পূন্না চৎকনি~।
\q1
\v 4 নহাক্না তম্পাকশিংদা চাউথোকপা করিগীনো?
\q1 নহাক্কী তম্পাক চেন্থরি, হে নীংহন্নরবী নিঙোন,
\q1 নহাক্না নরন নথুমদা থাজদুনা হায়,
\q1 ‘কনানা ঐগী মায়োক্তা লাক্কনি?’
\q1
\v 5 য়েংউ, ঐনা নহাক্কী নথক্তা অকিবা পুরক্কনি,”
\q1 লান্মী তেঙ্গোলশিংগী ইবুংঙো যেহোবানা হায়,
\q1 “নহাক্কী অকোয়বদা লৈবা মখোয় পূম্নমক্তগী;
\q1 অদুগা মাঙদা লৈবা মী খুদিং তান্থোক্কনি,
\q1 অদুগা তান্থোকখ্রবশিংবু কনা অমতনা খোমজিল্লোই~।
\q1
\v 6 মদুগী মতুংদা ঐনা অমুক হন্না পুবিরক্কনি
\q1 অম্মোন মচাশিংগী লানফা ওইবদগী,” যেহোবানা হায়~।
\s1 ইদোম ৱায়েনবা
\q1
\v 7 ইদোমগী মরমদা,
\q1 লান্মী তেঙ্গোলশিংগী যেহোবানা অসুম্না হায়,
\b
\q1 “টেমান্দা লৌশিং খক লৈত্রব্রা?
\q1 ৱাখল তাবশিংদগী পাউতাক তুম্না মাঙখ্রব্রা?
\q1 মখোয়গী লৌশিং শ্বাই মাঙখ্রব্রা?
\q1
\v 8 চেল্লু, হন্দুনা চৎলু, অরুবা শুরুংশিংদা লৈয়ু, হে দেদান্দা লৈবশা!
\q1 ঐনা এসৌগী অমাঙ অতা মহাক্কী মথক্তা পুরক্কনি,
\q1 ঐনা চৈরাক পীগদবা মতম অদুদা~।
\q1
\v 9 করিগুম্বা অঙ্গুর হেকপশিংনা নঙোন্দা লাক্লবদি,
\q1 খূন্নবা অঙ্গুর খরা মখোয়না থনম্লোইদ্রা?
\q1 করিগুম্বা হূরানবশিংনা অহিংদা লাক্লবদি,
\q1 মখোয়না ওক্ত্রিবা ফাওবা হূরাল্লোইদ্রা?
\q1
\v 10 অদুবু ঐনা এসৌবু মফি থোকহল্লে;
\q1 ঐনা মহাক্কী অরোৎপা মফমশিং অদু হাংদোক্লে,
\q1 অদুনা মহাক্না মশাবু লোৎশিনবা ঙম্লোই;
\q1 মহাক্কী ধারাশিং মাঙ তাক্লে,
\q1 মহাক্কী মচীন মনাউশিং অমসুং য়ূম্লোন্নবশিং,
\q1 অদুগা মহাক লৈত্রে~।
\q1
\v 11 নহাক্কী মমা মপা লৈত্রবা অঙাংশিংবু থম্লম্মু;
\q1 ঐনা মখোয়বু হিংনা থম্বিগনি~।
\q1 অদুগা নহাক্কী লুখ্রাবীশিংনা ঐঙোন্দা চেৎনা থাজসনু~।”
\p
\v 12 মরমদি যেহোবানা অসুম্না হায়, “য়েংউ, মখোয়গী ৱায়েন্দি তেঙ্গোৎ অদুদগী থকফম থোক্তবা মখোয় অদুনা তশেংনা থক্লে~। চৈরাক শুপফং ফংদনা চৎকদবা মহাক অদু নহাক্লা? নহাক চৈরাক পীদনা তোক্লোই, অদুবু নহাক্না শোয়দনা মদু থক্কনি~।
\v 13 মরমদি ঐ ইশামক্না ৱাশক্লি,” যেহোবানা হায়, “বোজ্রা মাঙ তাক্লবা মফম, চৈনফম, তুম্না মাঙলবা মফম অমসুং শিরাপ তৌনফম ওইরক্কনি~। অদুগা মদুগী সহর পূম্নমক মতম পূম্নমক্তা তুম্না মাঙলবা মফমশিং ওইগনি~।”
\b
\q1
\v 14 ঐনা যেহোবাদগী পাউ অমা তারে,
\q1 জাতিশিংগী মফমদা পাউ পুবা মী অমা থারে:
\q1 “নখোয় পূনশিন্দুনা মহাক্কী মায়োক্তা লাকউ,
\q1 লান শোক্ননবা হৌগৎলু!
\b
\q1
\v 15 “মরমদি য়েংউ, ঐনা নহাকপু জাতিশিংগী মরক্তা অপিকপা ওইহনগনি,
\q1 মীশিংগী মরক্তা উশিৎ থৌওইবিদ্রবা~।
\q1
\v 16 নহাক্কী অকিবা শকফম্না,
\q1 নহাক্কী থম্মোইগী নপান্না নশাবু মীনম্লে,
\q1 ও, নূঙজাউগী চেকখায়বা মফমশিংদা লৈরিবা নহাক,
\q1 চীংগী মতোন্দা লৈরিবা!
\q1 নহাক্না ঈগলগুম্না অৱাংবা মফমদা মহুম শারবসু,
\q1 ঐনা মফম অদুদগী নহাকপু পুথরক্কনি,” যেহোবানা হায়~।
\q1
\v 17 “ইদোম মাঙ তাক্লবা মফম অমা ওইরগনি;
\q1 মদুগী মনাক্তা চৎপা মী খুদিংমক ঙক্লগনি,
\q1 মদুগী অমাঙ অতা পূম্নমক অদুদা মখোয়না ইস ইস হায়গনি~।
\q1
\v 18 সোদোম অমসুং গোমোরা লংথোকপগুম্না
\q1 মখোয়গী থংনবা সহরশিং লংথোক্কনি,” যেহোবানা হায়,
\q1 “কনা অমতনা মফম অদুদা লৈরোই,
\q1 মীগী মচা অমতা মদুদা খুন্দারোই~।
\b
\q1
\v 19 “য়েংউ, মহাক্না নোংশা অমগুম্না যোর্দান তুরেনগী মোংশোংদগী কাখৎলক্কনি
\q1 তৎতনা ঈশিং লৈবা শঞ্জাবুঙদা;
\q1 অদুবু খূদক্তা ঐনা মহাকপু মঙোন্দগী চেনহনগনি~।
\q1 অদুগা ঐনা মহাক্কী মথক্তা হাপকদবা খনগৎপা মী অদু কনানো?
\q1 মরমদি ঐগা মান্নবা কনানো?
\q1 অদুগা কনানা ঐঙোন্দা মতম লেপকনি?
\q1 অদুগা ঐগী মাঙদা লেপকদবা য়াউশেনবা অদু কনানো?”
\b
\q1
\v 20 মরম অদুনা যেহোবাগী পাউতাক তাও,
\q1 মহাক্না ইদোমগী মায়োক্তা লৌখিবা,
\q1 টেমান্দা লৈবশিংগী মায়োক্তা মহাক্না শীনখিবা থৌরাঙশিং~।
\q1 শোয়দনমক য়াউ শঙ্গুগী মরক্তগী অপিকপা য়াউশিংবু মখোয়না চিংদুনা পুখিগনি;
\q1 শোয়দনমক মহাক্না মখোয়গী শঞ্জাবুঙশিং অদু মখোয়গা কোন্ননা মাঙ তাকহনগনি~।
\q1
\v 21 মখোয়না তুবগী মখোন্দা মালেম্না নিকই;
\q1 মখোয়না কপ্পগী খোঞ্জেন অঙাঙবা সমুদ্র ফাওবদা তাখি~।
\q1
\v 22 য়েংউ, মহাক্না থোক্লক্তুনা ঈগলগুম্না পাইরক্কনি,
\q1 মহাক্কী মশাশিং বোজ্রাগী মথক্তা ফন্দোক্কনি;
\q1 নুমিৎ অদুদা ইদোমগী অকনবা লান্মীশিংগী থম্মোইদি
\q1 নাউয়েক্নরিবী নুপীগী থম্মোইগা মান্নগনি~।
\s1 দমাস্কস ৱায়েনবা
\p
\v 23 দমাস্কসকী মরমদা~।
\b
\q1 “হমাৎ অমসুং আর্পাদ ঈকাইবা নংলে,
\q1 মরমদি মখোয়না ফত্তবা পাউশিং তারে~।
\q1 মখোয় পূক্নীং হন্থরে;
\q1 সমুদ্রগী ঈহৌরকপগুম্না,
\q1 মখোয় তপথবা লৈত্রে~।
\q1
\v 24 দমাস্কস শাথিনা শোন্থরে;
\q1 চেন্নবা মমায় লৈথোক্লে,
\q1 কিবনা থক থক নিক্লে~।
\q1 নাউয়েক্নরিবী নুপী অমগুম্না অনাবা অমসুং অৱাবনা মহাকপু ফারে~।
\b
\q1
\v 25 ঐগী হরাউফম ওইবা সহর,
\q1 থাগৎপগী সহর অদু করম্না থাদোক্তবা!
\q1
\v 26 মরম অদুনা মহাক্কী নহারোনশিংনা মহাক্কী লমজাওশিংদা তুগনি,
\q1 নুমিৎ অদুদা লান্মী পূম্নমক মাঙহনগনি,” লান্মী তেঙ্গোলশিংগী যেহোবানা হায়~।
\q1
\v 27 “ঐনা দমাস্কসকী চেকপন্দা মৈ চুগনি,
\q1 মদুনা বেন-হদাদকী কোনুংশিং চাকথেক্কনি~।”
\s1 কেদার অমসুং হাজোর ৱায়েনবা
\p
\v 28 বাবিলোনগী নিংথৌ নেবূকাদনেজরনা মায়থীবা পীগদবা কেদারগী মরমদা অমসুং হাসোরগী নিংথৌ লৈবাকশিংগী মরমদা,
\b
\q1 যেহোবানা অসুম্না হায়,
\b
\q1 “নখোয় হৌগত্তুনা কেদারদা কাখৎলু,
\q1 নোংপোক্লোমগী মীশিংবু মাঙহল্লু!
\b
\q1
\v 29 মখোয়না মখোয়গী ফিয়ূমশিং অমসুং মখোয়গী য়াউ শঙ্গুশিং পুথোক্কনি;
\q1 মখোয়না মশাগীদমক মখোয়গী ফীজঙশিং,
\q1 মখোয়গী পাত্র পূম্নমক অমসুং মখোয়গী উটশিং পুগনি;
\q1 অদুগা মখোয়না মখোয়দা লাউগনি,
\q1 ‘মায়গৈ খুদিংদা অকিবা লৈ!’
\b
\q1
\v 30 “চেল্লু, নখোয় থাপ্না চৎখ্রো!
\q1 অরুবা শুরুংশিংদা লৈয়ু,
\q1 হে হাসোরদা লৈবশা,” যেহোবানা হায়,
\q1 “মরমদি বাবিলোনগী নিংথৌ নেবূকাদনেজরনা নখোয়গী মায়োক্তা পাউতাক লৌখ্রে,
\q1 নখোয়গী মায়োক্তা খূজিন থৌরাঙ তৌখ্রে~।
\b
\q1
\v 31 “হৌগৎলু, ঈঙথনা লৈরিবা জাতি অদুগী মায়োক্তা চৎলু,
\q1 মখোয়না অশোয় অঙাম লৈতনা লৈ,” যেহোবানা হায়,
\q1 “মদুগী থোঙজাউশিংসু পৌরোলশিংসু লৈতে,
\q1 মদু মথন্তা লৈ~।
\q1
\v 32 মখোয়গী উটশিংদি লান্দা লৌবা পোৎ ওইনা লৌখিগনি,
\q1 মখোয়গী শা শন ময়ামদি মুন্দুনা পুখিগনি,
\q1 চুবাগী মশম তেন্না ককপা মখোয় অদু ঐনা মায়গৈ পূম্নমক্তা চাইথোক্কনি~।
\q1 অদুগা ঐনা নুংশিৎ পূম্নমক্তগী মখোয়গী অমাঙ অতা পুরক্কনি,” যেহোবানা হায়~।
\b
\q1
\v 33 “অদুগা হাসোরদি লমহূইশিংগী লৈফম ওইগনি,
\q1 মতম পূম্নমক্কী ওইনা মাঙ তাকপা ওইগনি;
\q1 কনা অমতা মফম অদুদা লেরোই,
\q1 মীগী মচা অমতা মদুদা খুন্দারোই~।”
\s1 এলাম ৱায়েনবা
\p
\v 34 যিহূদাগী নিংথৌ যেদেকিয়ানা পানবা হৌরকপদা এলামগী মরমদা ৱা তাকথোকপা যিরেমিয়াদা যেহোবাগী ৱা লাক্তুনা হায়রকই,
\v 35 “লান্মী তেঙ্গোলশিংগী যেহোবানা অসুম্না হায়:
\b
\q1 ‘য়েংউ, ঐনা এলামগী লীরুং থুদেক্কনি,
\q1 মখোয়গী পাঙ্গলগী মকোক~।
\q1
\v 36 ঐনা এলামগী মথক্তা নুংশিৎ মরি
\q1 অতিয়াগী মায়গৈ মরিদগী পুরক্কনি,
\q1 নুংশিৎ পূম্নমক্কী মায়গৈরোমদা মখোয়বু চাইথোক্কনি;
\q1 লংথোকখিবা এলামগী মীশিংনা চঙলোইদবা জাতি অমতা লৈরোই~।
\q1
\v 37 মরমদি ঐনা এলামবু মখোয়গী য়েক্নবশিংগী মমাঙদা মচেৎ মচেৎ কায়হনগনি,
\q1 মখোয়গী থৱায় লৌনবা থিরিবা মখোয়গী মমাঙদা,
\q1 ঐনা মখোয়গী মথক্তা ফত্তবা পুরক্কনি,
\q1 ঐগী মৈ হৌনা শাউবা পুরক্কনি,’ যেহোবানা হায়;
\q1 ‘ঐনা মখোয়গী তুংদা থাঙশাং থাগনি,
\q1 ঐনা মখোয়বু তুম্না মাঙহন্দ্রিবা ফাওবা~।
\q1
\v 38 ঐনা ঐগী ফম্বান এলামদা লিংখৎকনি,
\q1 অদুগা মফম অদুগী নিংথৌ অমসুং অঙম অথৌশিংবু মাঙহনগনি,’ যেহোবানা হায়~।
\b
\q1
\v 39 ‘অদুবু অরোইবা নুমিৎশিংদা অসুম্না থোক্কনি,
\q1 ঐনা এলামগী মীশিংবু লানফা ওইবদগী হন্না পুবিরক্কনি,’ যেহোবানা হায়~।”
\c 50
\s1 বাবিলোন ৱায়েনবা
\p
\v 1 ৱা তাকথোকপা যিরেমিয়াগী মপান্না যেহোবানা বাবিলোনগী মরমদা অমসুং কালদী মচাশিংগী লৈবাক্কী মরমদা হায়খিবা ৱা~।
\b
\q1
\v 2 “জাতিশিংগী মরক্তা লাউথোকউ,
\q1 ফোংদোকউ অমসুং ফীরান য়ুংখৎলু;
\q1 ফোংদোকউ, লোৎশিনগনু,
\q1 হায়য়ু, ‘বাবিলোন খূৎ চনখ্রে, \f + \fr 50:2 \fk বেল: \ft বাবিলোনগী লাই~। \f*বেল ঈকাইবা নংলে,
\q1 \f + \fr 50:2 \fk মেরোদাক: \ft “মার্দুক” হায়নসু ই~। বাবিলোনগী লাই~।\f*মেরোদাক মচেৎ মচেৎ কায়রে;
\q1 মহাক্কী লাই মূর্ত্তিশিং ঈকাইবা নংলে,
\q1 মহাক্কী মূর্ত্তিশিং মচেৎ মচেৎ কায়রে~।’
\q1
\v 3 মহাক্কী মথক্তা অৱাংলোমদগী জাতি অমা লাকই,
\q1 জাতি অদুনা মহাক্কী লৈবাক মাঙহনগনি,
\q1 কনা অমতা মদুদা লৈরোই~।
\q1 মখোয় চেন্থোক্কনি অমসুং চত্থোক্কনি,
\q1 মী অমসুং শা অনীমক~।
\b
\q1
\v 4 “নুমিৎশিং অদুদা অমসুং মতম অদুদা,” যেহোবানা হায়,
\q1 “ইস্রায়েল মচাশিংনা লাক্কনি,
\q1 মখোয়গা যিহূদা মচাশিংগা পূন্না লাক্কনি;
\q1 মখোয়না চৎনা চৎনা কপকনি,
\q1 মখোয়গী ঈশ্বর যেহোবাবু থিজগনি~।
\q1
\v 5 মখোয়না সিয়োন তাবা লম্বী হংগনি,
\q1 অদোমদা মখোয়গী মমায় ওন্দুনা হায়,
\q1 ‘লাকউ, ঐখোয়না যেহোবাগা তিন্নদুনা
\q1 মতম পূম্নমক্কী ওইবা ৱালেপ্নবা অমা থমসি,
\q1 মদু কৈদৌঙৈদসু কাউরোইদবনি~।’
\b
\q1
\v 6 “ঐগী মীশিংদি মাঙখ্রবা য়াউশিং ওইরে;
\q1 মখোয়গী য়াউশেনবশিংনা মখোয়বু লম্মুক্নহল্লে,
\q1 মখোয়বু চীংজাউশিংদা তান্থোক্লে~।
\q1 মখোয়না চীংজাউশিংদগী চীংশিংদা চৎখ্রে,
\q1 মখোয়না মখোয়গী পোত্থাফম কাউথোক্লে~।
\q1
\v 7 মখোয়বু ফংবা পূম্নমক্না মখোয়বু চাথোক্লে;
\q1 অদুগা মখোয়গী য়েক্নবশিংনা হায়খি, ‘ঐখোয় ইরান লৈতে,
\q1 মরমদি মখোয়না ধর্ম্মচেনবগী লৈফম, যেহোবাগী মথক্তা,
\q1 মখোয়গী মপা মপুশিংগী আশা, যেহোবাগী মথক্তা পাপ তৌরে~।’
\b
\q1
\v 8 “বাবিলোন্দগী চেন্থোকউ,
\q1 কালদী মচাশিংগী লৈবাক্তগী চত্থোকউ;
\q1 হামেং য়াউ শঙ্গুগী মমাঙ থানা চৎপা হামেং লাবগুম ওইয়ু~।
\q1
\v 9 মরমদি য়েংউ, ঐনা হৌদোক্তুনা বাবিলোনগী মায়োক্তা লাকহনগনি
\q1 অৱাংগী লৈবাক্তগী জাতি ময়াম পূনশিন্দুনা,
\q1 মখোয়না মহাক্কী মায়োক্তা পরেং লেংদুনা লৈগনি;
\q1 মফম অদুদগী মহাকপু ফাগনি~।
\q1 মখোয়গী তেঞ্জৈশিংদি অকনবা হৈশিংবা লান্মীগুম্বনি;
\q1 কনা অমতনা অরেম্বদা হল্লক্লোই~।
\q1
\v 10 অদুগা কালদী লৈবাক্তি মুন্দুনা লৌবা পোৎকুম ওইগনি;
\q1 মহাকপু মুন্দুনা লৌবা পূম্নমক্না পেনগনি,” যেহোবানা হায়~।
\b
\q1
\v 11 “মরমদি নখোয়না নুঙাইখি, নখোয়না হরাউখি,
\q1 হে ঐগী ফংফম থোকপবু মাঙহনবশা,
\q1 নাপী চারিবা শন হাতমগুম্না নখোয় নোয় পেল্লে,
\q1 শল্লাবশিংগুম্না খোংই~।
\q1
\v 12 নখোয়গী নমাদি শাথিনা চমম্নগনি;
\q1 নখোয়বু পোকপা নমাদি ঈকাইগনি~।
\q1 য়েংউ, জাতিশিংগী মনুংদা খ্বাইদগী হন্থবদি লমহাঙনি,
\q1 অকংবা লৈবাক অমসুং লৈকংলানি~।
\q1
\v 13 যেহোবানা মৈ হৌনা শাউবগী মরম্না
\q1 মদুদা মী তাররোই,
\q1 অদুবু মদু তুম্না মাঙবা ওইগনি;
\q1 বাবিলোনগী মনাক্তা চৎপা মী খুদিংনা ঙক্কনি
\q1 মহাক্কী অমাঙ অতা পূম্নমক অদুদা ইস ইস হায়গনি~।
\b
\q1
\v 14 “নখোয় বাবিলোনগী অকোয়বদা পরেং লেংদুনা লেপ্পু,
\q1 তেন কাপ্পা নখোয় পূম্নমক্না;
\q1 মঙোন্দা কাপ্পু, তেঞ্জৈ অমতা খাক্কনু,
\q1 মরমদি মহাক্না যেহোবাগী মফমদা পাপ তৌরে~।
\q1
\v 15 মহাক্কী অকোয়বদা হৌনা লাউ;
\q1 মহাক মায়থীদুনা চঙজরে,
\q1 মহাক্কী লানবনশিং কিন্থরে,
\q1 মহাক্কী চেকপলশিং নমখায়রে;
\q1 মরমদি মসি যেহোবানা লমন খুম্বনি~।
\q1 মহাক্কী মথক্তা লমন খুম্মু;
\q1 মহাক্না তৌখিবা অদুগুম্না মহাক্কী মফমদা তৌ~।
\b
\q1
\v 16 বাবিলোন্দগী মরূ হুনবা মীবু,
\q1 মহৈ মরোং লোকপদা থাঙ্গোল পায়বা মহাকপু মাঙহল্লু;
\q1 মরমদি ওৎনৈরিবা থাঙশাংবু কিবনা
\q1 মখোয় খুদিংমক মাগী মাগী মীশিংগী মফমদা হনগনি,
\q1 মখোয় খুদিংমক মশা মশাগী লৈবাক্তা চেনগনি~।
\b
\q1
\v 17 “ইস্রায়েলদি চাইথোক্লবা য়াউ শঙ্গুগুম্বনি;
\q1 নোংশাশিংনা মহাকপু তান্থোক্লে~।
\q1 অহানবদা আশিরিয়াগী নিংথৌনা মহাকপু মাঙহনখি;
\q1 অরোইবদা বাবিলোনগী নিংথৌ নেবূকাদনেজরনা মহাক্কী শরূশিং থুদেকখি~।”
\b
\p
\v 18 মরম অদুনা লান্মী তেঙ্গোলশিংগী যেহোবা, ইস্রায়েলগী ঈশ্বরনা অসুম্না হায়,
\b
\q1 “য়েংউ, ঐনা বাবিলোনগী নিংথৌ অমসুং মহাক্কী লৈবাকপু চৈরাক পীগনি,
\q1 ঐনা আশিরিয়াগী নিংথৌবু চৈরাক পীখিবগুম্না~।
\q1
\v 19 অদুবু ঐনা ইস্রায়েলবু অমুক হন্না মহাক্কী শঞ্জাবুঙদা পুবিরক্কনি,
\q1 মহাক্না কার্মেল চীংদা অমসুং বাশন্দা শজিক চাগনি;
\q1 অদুগা মহাক্কী থৱায় ইফ্রায়িম চীংদা অমসুং গিলিয়দতা পেঞ্জগনি~।
\q1
\v 20 নুমিৎশিং অদুদা, মতম অদুদা,” যেহোবানা হায়,
\q1 “ইস্রায়েলগী অয়োল অরান থিগনি, অদুবু অমতা লৈরোই;
\q1 অদুগা যিহূদাগী পাপশিং, অদুবু মখোয়বু ফংলোই;
\q1 মরমদি ঐনা খাক্তুনা থম্লিবা মখোয়বু ঐনা ঙাকপিগনি~।”
\b
\q1
\v 21 “\f + \fr 50:21 \fk মেরাথায়িম: \ft অর্থদি “ফত্তবা অনীলোংবা~।”\f*মেরাথায়িম লৈবাক্কী মায়োক্তা, মদুগী মায়োক্তা চৎখৎলু,
\q1 \f + \fr 50:21 \fk পেকোদ: \ft অর্থদি “দন্দি পীবা~।”\f*পেকোদতা লৈবশিংগী মায়োক্তা;
\q1 হাৎলু অমসুং মখোয়বু মরু ফংনা মাঙহল্লু,” যেহোবানা হায়,
\q1 “ঐনা নঙোন্দা য়াথং পীখিবা পূম্নমক্কী মতুং ইন্না তৌ~।
\b
\q1
\v 22 লৈবাক অদুদা লানগী খোঞ্জেন,
\q1 অদুগা শাথিনা তুম্না মাঙবগী খোঞ্জেন লৈ~।
\b
\q1
\v 23 মালেম অপূম্বগী নূঙথং অদু করম্না ককখিবা অমসুং কায়খিবা!
\q1 জাতিশিংগী মরক্তা করম্না বাবিলোন মাঙ তাকখিবা!
\b
\q1
\v 24 হে বাবিলোন, ঐনা নহাক্কীদমক লাং থাক্লে অমসুং নহাকপু ফারে,
\q1 নহাক্না থৌশাখিদে;
\q1 নহাকপু ফংলে অমসুং ফারে,
\q1 মরমদি নহাক্না যেহোবাগা মূক্নরে~।
\b
\q1
\v 25 যেহোবানা মহাক্কী লানগী খূৎলাই থম্ফম হাংদোক্লে,
\q1 মহাক্কী মৈ হৌনা শাউবগী লানগী খূৎলাইশিং পুথোক্লে;
\q1 মরমদি মসি লান্মী তেঙ্গোলশিংগী ইবুংঙো যেহোবাগী থবক্নি,
\q1 কালদী মচাশিংগী লৈবাক্তা~।
\b
\q1
\v 26 অরোইবা ঙমখৈদগী মহাক্কী মায়োক্তা লাকউ,
\q1 মহাক্কী পুকৈশিং হাংদোকউ;
\q1 মহৈ মরোং মপৈগুম্না মহাকপু পৈখৎলু,
\q1 মহাকপু তুম্না মাঙহল্লু;
\q1 মহাক্কীনি হায়বা করি অমতা খাক্কনু~।
\b
\q1
\v 27 মহাক্কী শল্লাবশিং হাৎলু,
\q1 মখোয় অদু হাৎনবা মফমদা চৎসনু~।
\q1 মখোয়দা অৱাবনিদা!
\q1 মরমদি মখোয়গী নুমিৎশিং, মখোয়গী চৈরাক পীবগী মতম লাকই~।
\b
\q1
\v 28 বাবিলোনগী লৈবাক্তগী চেনখিবা অমসুং নান্থোকখিবা মখোয়গী খোঞ্জেন্না,
\q1 সিয়োন্দা লাউথোকই ঐখোয়গী ঈশ্বর যেহোবাগী লমন খুম্বা,
\q1 মহাক্কী নীংনশঙগীদমক লমন খুম্বা~।
\b
\q1
\v 29 “তেন কাপ্পশিংবু পূন্না বাবিলোনগী মায়োক্তা কৌ~।
\q1 তেন কাপ্পা নখোয় পূম্নমক্না মহাক্কী অকোয়বদা লানশঙ শাউ;
\q1 মী অমতা নান্থোকহনগনু~।
\q1 মহাক্কী থবক মতুং ইন্না মঙোন্দা হল্লু;
\q1 মহাক্না তৌখিবা পূম্নমক্কী মতুং ইন্না মঙোন্দা তৌ;
\q1 মরমদি মহাক্না যেহোবাগী মায়োক্তা লমহেল্লে,
\q1 ইস্রায়েলগী অশেংবা ইবুংঙোগী মায়োক্তা~।
\q1
\v 30 মরম অদুনা মহাক্কী নহারোনশিং লমজাওদা তুগনি,
\q1 মহাক্কী লান্মী পূম্নমক নুমিৎ অদুদা হাত্তোক্কনি,” যেহোবানা হায়~।
\q1
\v 31 “য়েংউ, ঐনা নহাক্কী মায়োক্তা লৈ,
\q1 হে লমহেনবা!” ইবুংঙো লান্মী তেঙ্গোলশিংগী যেহোবানা হায়,
\q1 “মরমদি নহাক্কী নুমিৎ লাক্লে,
\q1 ঐনা নহাকপু চৈরাক পীনবগী মতম~।
\b
\q1
\v 32 অদুগা খ্বাইদগী লমহেনবা অদু খুদি থীদুনা তুগনি,
\q1 কনা অমতনা মহাকপু হৌগৎপিরোই;
\q1 অদুগা ঐনা মহাক্কী সহরশিংদা মৈ চুগনি,
\q1 মদুনা মহাক্কী অকোয়বদা লৈবা পূম্নমক চাকথোক্কনি~।”
\b
\q1
\v 33 লান্মী তেঙ্গোলশিংগী যেহোবানা অসুম্না হায়,
\b
\q1 “ইস্রায়েল মচাশিং অমসুং যিহূদা মচাশিংবু পূন্না ওৎনৈখি,
\q1 মখোয়বু লানফা ওইনা পুখিবা পূম্নমক্না মখোয়বু চেকশিন্না ফাদুনা থমখি;
\q1 মখোয়না মখোয়বু চৎহনখিদে~।
\b
\q1
\v 34 মখোয়গী হন্দোকপিবা মপুদি অকনবনি,
\q1 লান্মী তেঙ্গোলশিংগী যেহোবা মহাক্কী মিংনি;
\q1 মহাক্না মখোয়গী ৱাথোক অদুগীদমক ৱায়েৎনবিগনি,
\q1 মহাক্না লৈবাক অদুদা ঈঙথবা পীবিনবা,
\q1 বাবিলোন্দা লৈবশিংবু তপথনা লৈতনবা~।
\b
\q1
\v 35 “কালদী মচাশিংগী মায়োক্তা থাঙশাং লৈ,” যেহোবানা হায়,
\q1 “বাবিলোন্দা লৈবশিংগী মায়োক্তা,
\q1 মহাক্কী অঙম অথৌশিংগী মায়োক্তা অমসুং মহাক্কী অশিংবা মীশিংগী মায়োক্তা~।
\b
\q1
\v 36 চুমদবা ৱা তাকথোকপা মীশিংগী মায়োক্তা থাঙশাং লৈ,
\q1 অদুগা মখোয় অপঙবা ওইরক্কনি!
\q1 মহাক্কী অকনবা নিপাশিংগী মায়োক্তা থাঙশাং লৈ,
\q1 অদুগা মখোয়বু মাঙহনগনি~।
\b
\q1
\v 37 মখোয়গী শগোলশিংগী মায়োক্তা,
\q1 মখোয়গী শগোল গাড়ীশিংগী মায়োক্তা,
\q1 মহাক্কী ময়ায়দা লৈবা জাৎ তিন্নদবনা পোকপা মী পূম্নমক্কী মায়োক্তা থাঙশাং লৈ,
\q1 মখোয় নুপীশিংগুম্না ওইরক্কনি~।
\q1 মহাক্কী পুকৈশিংগী মায়োক্তা থাঙশাং লৈ,
\q1 অদুগা মখোয়বু মুন্দুনা লৌগনি~।
\q1
\v 38 মহাক্কী ঈশিংগী মথক্তা ঈকং থোক্লে,
\q1 অদুগা মখোয় অদু কংগনি~।
\q1 মরমদি মসি অহকপা মূর্ত্তিশিংগী লৈবাক্নি,
\q1 মখোয় লাই মূর্ত্তিশিংদা ঙাওরে~।
\b
\q1
\v 39 “মরম অদুনা লৈকংলাগী শাশিংনা ঈথৎশিংদা লৈবা লমহূইশিংগা লৈমিন্নগনি,
\q1 মদুদা উট উচেকশিং লৈগনি~।
\q1 অদুগা মদু মতম পূম্নমক্কী ওইনা খুন্দাররোই,
\q1 মদুদা মীরোন অমদগী মীরোন অমদা মী লৈররোই~।
\q1
\v 40 ঈশ্বরনা সোদোম অমসুং গোমোরা,
\q1 মখোয়গী থংনবা সহরশিং মথক মখা ওন্থোকপগুম্না,” যেহোবানা হায়,
\q1 “কনা অমতা মফম অদুদা লৈররোই,
\q1 মঙোন্দা মীগী মচা অমতা লৈররোই~।
\b
\q1
\v 41 “য়েংউ, অৱাংলোমদগী মীয়াম অমা লাক্কনি,
\q1 অচৌবা জাতি অমা অমসুং নিংথৌ ময়াম অমা
\q1 মালেমগী অরোইবা ঙমখৈশিংদগী হৌরক্কনি~।
\q1
\v 42 মখোয়না লীরুং অমসুং তা পায়গনি,
\q1 মখোয় নুংশিহৈতবনি অমসুং চানবিবা উৎলোই,
\q1 মখোয়না সমুদ্রগুম্না লাউ খোংগনি;
\q1 মখোয়না শগোলশিং থৌগনি,
\q1 লান শোক্নবা মী অমগুম্না লেপকনি,
\q1 নহাক্কী মায়োক্তা, হে বাবিলোনগী নিঙোন~।
\b
\q1
\v 43 “বাবিলোনগী নিংথৌনা মখোয়গী পাউ তাবদা,
\q1 মহাক্কী খূৎ চোকথখি;
\q1 মঙোন্দা অৱাবা ফাওখি,
\q1 নাউয়েক্নরিবী নুপী অমগুম্না মঙোন্দা অনাবা ফাওখি~।
\b
\q1
\v 44 “য়েংউ, মহাক্না নোংশা অমগুম্না যোর্দান তুরেনগী মোংশোংদগী কাখৎলক্কনি
\q1 তত্তনা ঈশিং লৈবা শঞ্জাবুঙদা~।
\q1 অদুবু খূদক্তা ঐনা মখোয়বু মঙোন্দগী চেনহনগনি~।
\q1 অদুগা ঐনা মহাক্কী মথক্তা হাপকদবা খনগৎপা মী অদু কনানো?
\q1 মরমদি ঐগা মান্নবা কনানো?
\q1 অদুগা কনানা ঐঙোন্দা মতম লেপকনি?
\q1 অদুগা ঐগী মাঙদা লেপকদবা য়াউশেনবা অদু কনানো?”
\b
\q1
\v 45 মরম অদুনা মহাক্না বাবিলোনগী মায়োক্তা লৌখিবা যেহোবাগী পাউতাক,
\q1 কালদী মচাশিংগী লৈবাক্কী মায়োক্তা লেপ্পা মহাক্কী থৌরাঙশিং, নখোয়না তাও~।
\q1 শোয়দনমক য়াউ শঙ্গুগী মরক্তগী অপিকপা য়াউশিংবু মখোয়না চিংদুনা পুখিগনি;
\q1 শোয়দনমক মহাক্না মখোয়গী শঞ্জাবুঙ অদু মখোয়গা কোন্ননা মাঙ তাকহনগনি~।
\q1
\v 46 বাবিলোন লৌশিনবগী খোঞ্জেন্না মালেম নিক্লে,
\q1 অদুগা জাতিশিংগী মরক্তা কপ্পা তারে~।
\c 51
\s1 বাবিলোন ৱায়েনবা
\p
\v 1 যেহোবানা অসুম্না হায়,
\b
\q1 “য়েংউ, ঐনা বাবিলোনগী মায়োক্তা হৌরক্কনি,
\q1 \f + \fr 51:1 \ft লেব-কমায়: অর্থদি “ঐগী মায়োক্তা হৌরকপশিংগী মরক্তা” বাবিলোনগী করেম্নবা মিংগৌ~। \f*লেব-কামায়গী মীশিংগী মায়োক্তা,
\q1 মাঙ তাকহনবা নুংশিৎ অমা শিৎহনগনি~।
\q1
\v 2 অদুগা বাবিলোন্দা হুমাই হুম্বশিংবু থাগনি,
\q1 মখোয়না মহাকপু হুমগনি, মহাক্কী লৈবাক ইহাঙ হাঙহনগনি;
\q1 মরমদি খুদোংথীবগী নুমিত্তা
\q1 মখোয়না মহাক্কী মায়োক্তা ইকোয় কোয়না লৈগনি~।
\b
\q1
\v 3 তেন কাপ্পা মীনা লীরুংদা তেঙ্গা থোংদসনু,
\q1 হক্কন-ফূরিৎ লিৎলগা মহাক লেপহনগনু,
\q1 অদুগা মহাক্কী নহারোনশিংবু নখোয়না খাক্কনু;
\q1 নখোয়না মহাক্কী লান্মী তেঙ্গোল পূম্নমক তুম্না মাঙহল্লু~।
\q1
\v 4 হাৎখ্রবশিং অদু কালদী মচাশিংগী লৈবাক্তা,
\q1 ফাওরেং লেংখ্রবা মখোয় অদু মহাক্কী লমজাওশিংদা তাগনি~।
\q1
\v 5 ইস্রায়েল অমসুং যিহূদাবু থাদোকপিদে,
\q1 মহাক্কী ঈশ্বর, লান্মী তেঙ্গোলশিংগী যেহোবানা,
\q1 মখোয়গী লৈবাক অদু ইস্রায়েলগী অশেংবা ইবুংঙো অদুগী মায়োক্তা মরান্না পিক থল্লবসু~।”
\b
\q1
\v 6 বাবিলোনগী ময়ায়দগী চেন্থোকউ,
\q1 মী খুদিংনা মশা মশাগী পুন্সি কঞ্জসনু!
\q1 মহাক্কী অয়োল অরানগী মরম্না মহাকপু মাঙহনগনু,
\q1 মরমদি মসি যেহোবানা লমন খুম্বা মতম্নি;
\q1 মহাক্না মঙোন্দা মহাক্কী ফংগদবা অদু হনবিগনি~।
\q1
\v 7 বাবিলোন অসি যেহোবাগী খূত্তা সনাগী তেঙ্গোৎনি,
\q1 মালেম অপূম্বা য়ু ঙাওহল্লে;
\q1 জাতিশিংনা মহাক্কী য়ু থক্লে;
\q1 মরম অদুনা জাতিশিং ঙাওরে~।
\q1
\v 8 খঙহৌদনা বাবিলোন তুরে অমসুং মাঙ তাক্লে;
\q1 মহাক্কীদমক লাউখোংউ!
\q1 মহাক্কী অনাবা অদুগীদমক মোলোম লৌ;
\q1 অদু ওইরবদি মহাক ফবা য়াই~।
\b
\q1
\v 9 ঐখোয়না বাবিলোন ফহল্লম্বা য়াবনি,
\q1 অদুবু মহাক ফবা লৈত্রে;
\q1 মহাকপু থাদোক্লো অমসুং ঐখোয় খুদিংনা মাগী মাগী লৈবাক্তা চৎসি;
\q1 মরমদি মহাক্কী ৱায়েন অতিয়া য়ৌরে, নোংদোন পক্না কাখৎখ্রে~।
\q1
\v 10 যেহোবানা ঐখোয়গী ধর্ম্মচেনবা ফোংদোক্লে,
\q1 লাকউ, ঐখোয়গী ঈশ্বর যেহোবাগী থবক অদু সিয়োন্দা লাউথোকসি~।
\b
\q1
\v 11 তেঞ্জৈশিং অদু লংহল্লু!
\q1 চুঙ্গোয়শিং খোমজিল্লু!
\q1 যেহোবানা মিদিগী নিংথৌশিংগী পূক্নীং থৌগৎহল্লি~।
\q1 মরমদি মহাক্কী থৌরাঙ অসি বাবিলোনগী মায়োক্তা মদুবু মাঙহন্নবনি,
\q1 মসি যেহোবানা লমন খুম্বনি,
\q1 মহাক্কী নীংনশঙগীদমক লমন খুম্বনি~।
\q1
\v 12 বাবিলোনগী চেকপলশিংদা ফীরান য়ুংখৎলু;
\q1 ঙাক্লিবশিংগী পাঙ্গল কনখৎহল্লু,
\q1 সন্ত্রিশিং থম্মু,
\q1 লোন্না লান্দানবা শেম শাউ~।
\q1 মরমদি যেহোবানা থৌরাঙ তৌখিবা অদু তৌরে,
\q1 মহাক্না বাবিলোন্দা লৈবশিংগী মায়োক্তা হায়খ্রবশিং অদু~।
\q1
\v 13 ঈশিং ময়ামগী মথক্তা লৈরিবা নহাক,
\q1 নরন নথুম মরাং কায়না লৈরে,
\q1 নহাক্কী অরোইবা অমসুং নহাক্কী করাম্বগী চাংগী অরোইবা লাক্লে~।
\q1
\v 14 লান্মী তেঙ্গোলশিংগী যেহোবা মশামক্না ৱাশক্তুনা হায়,
\q1 “শোয়দনা ঐনা নহাকপু কৌজেংগুম্না মীশিং পিক থনহনগনি,
\q1 মখোয়না নহাক্কী মায়োক্তা লাউগনি~।”
\b
\q1
\v 15 মহাক্না মহাক্কী পাঙ্গন্না মালেম্বু শেম্বিখি,
\q1 মহাক্না মহাক্কী লৌশিংনা তাইবংপানবু লিংখৎখি,
\q1 মহাক্কী ৱাখল তাবনা অতিয়া শন্দোকখি~।
\b
\q1
\v 16 মহাক্না মখোঞ্জেল থোকহনবদা অতিয়া নোংদোন্দা ঈশিং ময়াম লৈ,
\q1 “মহাক্না মালেমগী অরোইবশিংদগী ঈশিং মনিন কাখৎহল্লি;
\q1 মহাক্না নোংগী মরক্তা নোংথাঙ কুপহল্লি,
\q1 মহাক্কী পুকৈশিংদগী নুংশিৎ পুথোক্লকই~।”
\b
\q1
\v 17 মী খুদিংমক মশাগী খঙজবগী ৱাখল তাবা লৈতে;
\q1 অহকপা মূর্ত্তি অদুনা সনা শাবা খুদিংবু ঈকাইহল্লি,
\q1 মরমদি মহাক্কী অহৈবা মূর্ত্তি অসি চুমদবনি,
\q1 মখোয়দা নুংশা স্বর হোনবা লৈতে~।
\q1
\v 18 মখোয় অরেম্বনি অমসুং অরানবশিংগী থবক্নি;
\q1 মখোয়বু চৈরাক পীবা মতমদা মখোয় মাঙগনি~।
\q1
\v 19 যাকোবকী শরূক্তি মখোয়গা মান্নবা নত্তে;
\q1 মরমদি পোৎ পূম্নমকপু শেম্বিবদি মহাক্নি,
\q1 ইস্রায়েলদি মহাক্কী ফংফম থোকপা \f + \fr 51:19 \fk চৈ: \ft শলাইবু খঙহল্লি~।\f*চৈনি;
\q1 মহাক্কী মমিংদি লান্মী তেঙ্গোলশিংগী যেহোবা~।
\b
\q1
\v 20 “নহাক্তি ঐগী লানগী শীংজঙ অমসুং লানগী খূৎশূ খূৎলাইনি;
\q1 মরমদি নহাকপু শীজিন্নদুনা জাতিশিংবু ঐনা মচেৎ মচেৎ তানা থুগাইগনি;
\q1 নহাকপু শীজিন্নদুনা নিংথৌ লৈবাকশিংবু ঐনা মাঙহনগনি;
\q1
\v 21 নহাকপু শীজিন্নদুনা শগোল অমসুং মদুদা তোংবা ঐনা মচেৎ মচেৎ থুগাইগনি;
\q1 নহাকপু শীজিন্নদুনা শগোল গাড়ী অমসুং মদুদা তোংবা ঐনা মচেৎ মচেৎ থুগাইগনি;
\q1
\v 22 নহাকপু শীজিন্নদুনা নিপা অমসুং নুপী ঐনা মচেৎ মচেৎ থুগাইগনি;
\q1 নহাকপু শীজিন্নদুনা অহন অমসুং নহা ঐনা মচেৎ মচেৎ থুগাইগনি;
\q1 নহাকপু শীজিন্নদুনা পাখং অমসুং লৈশাবী ঐনা মচেৎ মচেৎ থুগাইগনি;
\q1
\v 23 নহাকপু শীজিন্নদুনা য়াউশেনবা অমসুং মহাক্কী য়াউ শঙ্গু ঐনা মচেৎ মচেৎ থুগাইগনি;
\q1 নহাকপু শীজিন্নদুনা লৌমী অমসুং মহাক্কী শল্লাবশিংগী পোৎপু ঐনা মচেৎ মচেৎ থুগাইগনি;
\q1 নহাকপু শীজিন্নদুনা লুচিংবশিং অমসুং লৈঙাকপশিং ঐনা মচেৎ মচেৎ থুগাইগনি~।
\b
\q1
\v 24 “ঐনা বাবিলোন অমসুং কালদীদা লৈবা পূম্নমক্তা,
\q1 মখোয়না নহাক্কী নমাঙদা সিয়োন্দা তৌখিবা ফত্তবা থবকশিং অদু হনবিগনি,” যেহোবানা হায়~।
\b
\q1
\v 25 “য়েংউ, হে মাঙহনবা চীং,
\q1 ঐনা নহাক্কী মায়োক্তা লৈ,
\q1 নহাক্না মালেম অপূম্বা মাঙহল্লি,” যেহোবানা হায়,
\q1 “অদুগা ঐনা নহাক্কী মায়োক্তা ঐগী খূৎ তিংথোক্কনি,
\q1 নূঙশিংদগী নহাকপু ঐনা ওন্থহনগনি,
\q1 অদুগা ঐনা নহাকপু চাক্লবা চীং ওইহনগনি~।
\q1
\v 26 অদুগা মখোয়না নঙোন্দগী চিথেক্কী নূঙ ওইনবা নূঙ অমা ফাওবা লৌররোই,
\q1 য়ূম্ফমগী নূঙসু লৌররোই,
\q1 অদুবু নহাক মতম পূম্নমক্কী ওইনা মাঙহল্লগনি,” যেহোবানা হায়~।
\b
\q1
\v 27 লৈবাক অদুদা নখোয়না ফীরান য়ুংখৎলু,
\q1 জাতিশিংগী মরক্তা পেরে খোংউ!
\q1 মহাক্কী মায়োক্তা জাতিশিং থৌরাঙ তৌ,
\q1 মহাক্কী মায়োক্তা নিংথৌ লৈবাকশিং পূন্না কৌ:
\q1 অরারাৎ, মিন্নী অমসুং আস্কিনাজ,
\q1 মহাক্কী মায়োক্তা লাঞ্জিংবা অমা হাপ্পু;
\q1 শগোলশিংনা য়ূগনবা কৌজেংশিংগী মতৌগুম্না লাকসনু~।
\q1
\v 28 মহাক্কী মায়োক্তা জাতিশিং থৌরাঙ তৌ,
\q1 মিদিগী নিংথৌশিং,
\q1 মখোয়গী লুচিংবশিং অমসুং মখোয় পূম্নমক্কী লৈঙাকপশিং,
\q1 মখোয়গী মখাদা লৈবা লৈবাক পূম্নমক~।
\q1
\v 29 অদুগা লৈবাক অদু নিক্কনি অমসুং অৱাবা ওইগনি;
\q1 মরমদি যেহোবাগী অনীংবা পূম্নমক বাবিলোনগী মায়োক্তা পাঙথোক্কনি,
\q1 বাবিলোনগী লৈবাক অসি মী তাদবা মখৈ মাঙ তাকহন্নবনি~।
\q1
\v 30 বাবিলোনগী অকনবা লান্মীশিংনা লান শোক্নবা তোক্লে,
\q1 মখোয়না মখোয়গী লানবনশিংদা লেঙদনা লৈরে;
\q1 মখোয়গী পাঙ্গল লৈত্রে,
\q1 মখোয় নুপীশিংগুম ওইরে;
\q1 মখোয়না মহাক্কী লৈফমশিং মৈ থাদোক্লে,
\q1 মহাক্কী থোঙজাউগী পৌরোলশিং থুদেক্লে~।
\q1
\v 31 চিঠি পুবা মী অমনা অতোপ্পা অমবু উনবা চেনগনি,
\q1 অদুগা পাউ পুবা মী অমনা অতোপ্পা অমবু উনবা চেনগনি,
\q1 বাবিলোনগী নিংথৌদা মহাক্কী সহর পূম্নমক লৌখ্রে হায়বা উৎনবা;
\q1
\v 32 লান্থোক্নবা মফমশিং লৌখ্রে,
\q1 মখোয়না শীংনাং হৌবা মফমশিং মৈ থাখ্রে,
\q1 লান্মীশিং কিদুনা নিক্লে~।
\b
\p
\v 33 ইস্রায়েলগী ঈশ্বর, লান্মী তেঙ্গোলশিংগী যেহোবানা অসুম্না হায়:
\b
\q1 “বাবিলোনগী মচা নুপীদি মহৈ মরোং য়ৈথফমগুম্বনি
\q1 মহাকপু য়ৈথগদবা মতমদা;
\q1 অদুম ওইনমক মতম খরা লৈরগা
\q1 মহাক্কী মহৈ মরোং লোক্কদবা মতম অদু লাক্কনি~।”
\b
\q1
\v 34 “বাবিলোনগী নিংথৌ নেবূকাদনেজরনা ঐবু য়োৎশিল্লে,
\q1 মহাক্না ঐবু থুগাইরে,
\q1 মহাক্না ঐবু অহাঙবা পাত্র ওইহল্লে,
\q1 মহাক্না ঐবু চীংলাইগুম্না য়োৎশিল্লে,
\q1 মহাক্না মপূক ঐগী অহাউবা শরূক্না থনহল্লে,
\q1 মহাক্না ঐবু ওথোক্লে~।
\q1
\v 35 ঐঙোন্দা অমসুং ঐগী হকচাংদা তৌখিবা হিংসা অদু বাবিলোনগী মথক্তা তাসনু,”
\q1 সিয়োন্দা লৈবা মীশিংনা হায়গনি;
\q1 “কালদী লৈবাক্তা লৈবশিংগী মথক্তা ঐগী ঈ তাসনু!” যেরূশালেম্না হায়গনি~।
\b
\q1
\v 36 মরম অদুনা যেহোবানা অসুম্না হায়,
\b
\q1 “য়েংউ, ঐনা নহাক্কী ৱাফম অদু য়েৎনগনি অমসুং নহাক্কীদমক লমন খুমগনি;
\q1 ঐনা মহাক্কী সমুদ্র কংহনগনি অমসুং মহাক্কী ঈফুৎশিং কংহনগনি~।
\q1
\v 37 বাবিলোন অসি অমাঙবগী মপৈ,
\q1 লমহূইশিংগী লৈফম,
\q1 ঙক্নফম, ইস ইস হায়নফম,
\q1 মী অমতা তাদবা ওইগনি~।
\q1
\v 38 মখোয়না কাঙদোং ফারবা নোংশাগুম পূন্না খোংগনি;
\q1 মখোয়না নোংশা মচাশিংগুম্না ঙংগনি~।
\b
\q1
\v 39 মখোয়না ফমদিন্ননীংবা মতমদা ঐনা মখোয়গী য়ুগী চাকখাঙবা শেমগনি,
\q1 মখোয়না হরাউনা নোক-খেনবা ঐনা মখোয়বু য়ু ঙাওহনগনি,
\q1 মদুগী মতুংদা মখোয় মতম চুপ্পদা তূমখুন হুন্না তূমগনি, হৌগৎলোই,” যেহোবানা হায়~।
\q1
\v 40 “ঐনা মখোয়বু য়াউ মচাশিংগুম শা হাৎফমদা পুরক্কনি,
\q1 য়াউ লাবশিংগা হামেং লাবশিংগী মতৌগুম~।
\b
\q1
\v 41 “করম্না \f + \fr 51:41 \fk শিশাক: \ft বাবিলোন~।\f*শিশাক লৌশিনখিবা!
\q1 মালেম অপূম্বগী থাগৎনবা মহাক অদু করম্না ফাখিবা!
\q1 জাতিশিংগী মরক্তা বাবিলোন করম্না অকিবগী শকফম ওইরক্লিবা!
\b
\q1
\v 42 বাবিলোনগী মথক্তা সমুদ্র কাখৎলে,
\q1 মদুগী ঈথক ইপোম ময়াম্না মহাকপু কূপশিল্লে~।
\q1
\v 43 মহাক্কী সহরশিংদি মাঙ তাকপা,
\q1 অকংবা লৈবাক অমসুং লমহাঙ,
\q1 মী কনা অমতা লৈতবা লৈবাক,
\q1 মীগী মচা অমতনা মদুগী মনাক্তা চত্থোক চৎশিন তৌদবা মফম ওইরে~।
\q1
\v 44 ঐনা বাবিলোন্দা \f + \fr 51:44 \ft বেল: বাবিলোনগী লাই~।\f*বেল চৈরাক পীগনি,
\q1 মহাক্না য়োৎশিনখিবা অদু ঐনা মহাক্কী মচীন্দগী পুথোক্লক্কনি;
\q1 অদুগা জাতিশিংনা পূন্না মহাক্কী মফমদা অমুক হন্না চেল্লরোই;
\q1 হোয়, বাবিলোনগী চেকপল কিন্থগনি~।
\b
\q1
\v 45 “ঐগী মীশিং, মহাক্কী মনুংদগী চত্থোকউ!
\q1 মী খুদিংনা মশাগী পুন্সি যেহোবাগী মৈ হৌনা শাউবদগী কঞ্জসনু~।
\q1
\v 46 নখোয়গী পূক্নীং হন্থগনু,
\q1 লৈবাক অদুদা তাগদবা পাউনিনখোন অদু নখোয় কিগনু
\q1 চহী অমদা পাউনিনখোন অমা লাক্কনি,
\q1 অতোপ্পা চহীদা পাউনিনখোন অমা লাক্কনি,
\q1 লৈবাক অদুদা হিংসা লৈগনি,
\q1 লৈঙাকপা অমগী মায়োক্তা লৈঙাকপা,
\q1
\v 47 মরম অদুনা য়েংউ, নুমিৎশিং অদু লাকই,
\q1 ঐনা বাবিলোনগী অহকপা মূর্ত্তিশিংবু চৈরাক পীগনি;
\q1 মহাক্কী লৈবাক অপূম্বা ঈকাইবা নংগনি,
\q1 মহাক্কী হাৎখ্রবা মী পূম্নমক মহাক্কী মনুংদা তাগনি~।
\q1
\v 48 অদুদগী অতিয়া নোংদোন, মালেম অমসুং মদুদা লৈবা পূম্নমক্না
\q1 বাবিলোনগী মথক্তা হরাউনা লাউগনি;
\q1 মরমদি মহাক্কী মফমদা অৱাংলোমদগী মাঙ তাকহনবা মীশিং লাক্কনি,” যেহোবানা হায়~।
\b
\q1
\v 49 বাবিলোন্না ইস্রায়েলগী হাৎখ্রবশিংবু তুহনবগুম্না,
\q1 মালেম পূম্নমক্কী অশিবশিংবু বাবিলোন্দা তুহনগনি~।
\q1
\v 50 থাঙশাংদগী নান্থোক্লবা নখোয়,
\q1 চত্থোকখ্রো! লেপ্ত‌ুনা লৈগনু!
\q1 অথাপ্পদগী যেহোবাবু নীংশিংউ,
\q1 যেরূশালেম্বু নপূক্নীংদা খল্লু~।
\b
\q1
\v 51 ঐখোয় ঈকাইবা নংলে,
\q1 মরমদি ঐখোয়বু থীনা চৈবা অদু ঐখোয়না তারে~।
\q1 ঈকাইবনা ঐখোয়গী মায় কূপশিল্লে,
\q1 মরমদি মীরৈবাক মচাশিংনা যেহোবাগী য়ূমগী অশেংবা মফমশিংদা চঙলে~।
\b
\q1
\v 52 “মরম অদুনা য়েংউ, নুমিৎশিং অদু লাকই,” যেহোবানা হায়,
\q1 “ঐনা মহাক্কী অহকপা মূর্ত্তিশিংবু চৈরাক পীগনি,
\q1 অশোক অপনবশিংনা মহাক্কী লৈবাক অপূম্বদা নাহেগনি~।
\q1
\v 53 বাবিলোন্না অতিয়া পক্না ৱাংবা তারবসু,
\q1 মহাক্কী অৱাংবা লানবন অদু মপাঙ্গল কনখৎহল্লবসু,
\q1 ঐঙোন্দগী মাঙ তাকহনবশিংনা মহাক্কী মফমদা লাক্কনি,” যেহোবানা হায়~।
\b
\q1
\v 54 বাবিলোন্দগী কপ্পগী খোঞ্জেন,
\q1 কালদী মচাশিংগী লৈবাক্তগী শাথিনা তুম্না মাঙবা অমা লাকই~।
\b
\q1
\v 55 মরমদি যেহোবানা বাবিলোনবু মাঙ তাকহল্লে,
\q1 মঙোন্দগী অহৌবা খোঞ্জেন তূমিন্না লৈহল্লে,
\q1 মহাক্কী ঈথক ইপোম্না অচৌবা ঈশিংগী মখোনগুম্না থোকহল্লে,
\q1 মখোয়গী অহৌবা খোঞ্জেন অদুনা হায়দোকই~।
\b
\q1
\v 56 মরমদি মাঙ তাকহনবশিংনা মহাক্কী মায়োক্তা,
\q1 বাবিলোনগী মায়োক্তা লাকই,
\q1 মহাক্কী অকনবা লান্মীশিং ফারে,
\q1 মখোয় অমমমগী লীরুং থুদেক্লে;
\q1 মরমদি লমন খুম্বিগদবা ঈশ্বরদি যেহোবানি,
\q1 মহাক্না শোয়দনা হনগনি~।
\b
\q1
\v 57 “ঐনা মহাক্কী অঙম অথৌশিং অমসুং
\q1 মহাক্কী অশিংবা মীশিং য়ু ঙাওহনগনি,
\q1 মহাক্কী লুচিংবশিং, মহাক্কী লৈঙাকপশিং অমসুং মহাক্কী অকনবা লান্মীশিং;
\q1 মখোয়না মতম চুপ্পা তূমখুন হুন্না তূমগনি,
\q1 হৌগৎলরোই,” নিংথৌনা হায়,
\q1 মহাক্কী মমিংদি লান্মী তেঙ্গোলশিংগী যেহোবা~।
\b
\q1
\v 58 লান্মী তেঙ্গোলশিংগী যেহোবানা অসুম্না হায়:
\b
\q1 “বাবিলোনগী পাক্লবা চেকপলশিং লোইনা থুগাইগনি,
\q1 মহাক্কী অৱাংবা থোঙজাউশিং মৈ থাদোক্কনি;
\q1 মীশিংনা অরেম্বদা থবক নোমগনি,
\q1 অদুগা জাতিশিংসু মৈগী মমাঙদা,
\q1 মখোয় মশামক চোকথগনি~।”
\s1 যিরেমিয়াগী য়াথং
\p
\v 59 মাহসেয়াগী মচা নিপা, নেরিয়াগী মচা নিপা সেরায়াদা ৱা তাকথোকপা যিরেমিয়ানা য়াথং পীখিবা ৱা অসি, যিহূদাগী নিংথৌ যেদেকিয়ানা পানবা মরিশুবা চহীদা, যেদেকিয়াগা লোয়ননা সেরায়ানা বাবিলোন্দা চৎপা মতমদনি~। সেরায়াদি পোত্থাফম পান্নবা ওইরম্মী~।
\v 60 অদুনা যিরেমিয়ানা বাবিলোনগী মথক্তা লাক্কদবা অৱাবা পূম্নমক, হায়বদি বাবিলোনগী মায়োক্তা ইখিবা পূম্নমক অদু লাইরিক অমদা ইশিনখি~।
\v 61 যিরেমিয়ানা সেরায়াদা হায়খি, “নহাক্না বাবিলোন্দা লাকপদা, নহাক্না মদু উগনি অমসুং ৱাহৈ পূম্নমক লাউনা পাগনি~।
\v 62 অদুদগী নহাক্না হায়গনি, ‘হে যেহোবা, নহাক্না সহর অসিগী মায়োক্তা মদুবু মাঙহন্নবা হায়দোকখ্রে, অদুনা মদুদা মী ওইরবসু শা ওইরবসু কনা অমতা লৈরোই, অদুবু মদু মতম পূম্নমক্কী ওইনা ইতাক তাক্কনি~।’
\v 63 নহাক্না লাইরিক অসি পাবা লোইরগা মদুদা নূঙ অমা কিশিন্দুনা ইউফ্রেটিস তুরেন্দা লংথখো~।
\v 64 অদুগা নহাক্না হায়গনি, ‘অসুম্না বাবিলোন লুপকনি~। ঐনা মঙোন্দা পুরক্কদবা ফত্তবা অদুদগী মহাক হৌগৎলোই; মখোয় চোকথগনি~।’ ” অসি ফাওবা যিরেমিয়াগী ৱাশিংনি~।
\c 52
\s1 যেরূশালেম তুবা
\p
\v 1 যেদেকিয়ানা নিংথৌ ওইবা মতমদা মশাগী চহী কুনমাথোই শুরম্মী~। মহাক্না যেরূশালেমদা চহী তরামাথোই পানখি~। মহাক্কী মমাগী মমিংদি লিবনাদা লৈবা যিরেমিয়াগী মচা নুপী হমূটাল কৌই~।
\v 2 যেহোয়াকীম্না তৌবা পূম্নমক অদুগী মতুং ইন্না মহাক্নসু যেহোবাগী মিৎয়েংদা ফত্তবা তৌখি~।
\v 3 যেহোবানা শাউবগী মরম্না যেরূশালেম অমসুং যিহূদাদা মসি থোকখি, মহাক্না মখোয়বু মহাক্কী মাঙদগী তান্থোক্ত্রিবা ফাওবা পূম্নমক অসি থোকখি~। মতম অদুদা যেদেকিয়ানা বাবিলোনগী নিংথৌগী মায়োক্তা হৌখি~।
\p
\v 4 মহাক্না পানবা মাপনশুবা চহীগী তরাশুবা থাদা, থা অসিগী তরানিশুবা নুমিত্তা, বাবিলোনগী নিংথৌ নেবূকাদনেজরনা মহাক্কী লান্মী পূম্নমক্কা যেরূশালেমগী মায়োক্তা লাক্তুনা মদুগী অকোয়বদা লানশঙ খনখি; অদুগা মখোয়না মদুগী অকোয়বদা লানবন শাখি~।
\v 5 অদুনা নিংথৌ যেদেকিয়ানা পানবা তরামাথোইশুবা চহী ফাওবা সহর অদু লাঙ্গোয় চনখি~।
\v 6 অদুগা মরিশুবা থাগী, থাগী মাপনশুবা নুমিত্তা সহর অদুদা শাথিনা চাক তাঙলম্মী, মরম অদুনা লৈবাক অদুগী মীশিংগী চানবা লৈরমদে~।
\v 7 অদুদগী সহরগী চেকপল অদু থুগাইদুনা লান্মী পূম্নমক চেন্থোক্লম্মী~। অদুগা মখোয়না নিংথৌগী ইংখোল মনাক্তা, চেকপল অনীগী মরক্তা লৈবা থোঙজাউদা অহিংগী মতমদা সহর অদুদগী চত্থোকখি~। কালদী মচাশিংনা সহরগী অকোয়বদা লৈরম্মী, অদুগা মখোয়না অরাবা তাবা লম্বীদা চৎখি~।
\p
\v 8 অদুবু কালদী মচাশিংগী লান্মীশিংনা নিংথৌগী তুংদা তান্নখি, অদুগা মখোয়না যেরীকোগী তম্পাক্তা যেদেকিয়াবু ফাখি~। অদুগা মহাক্কী লান্মী পূম্নমক মঙোন্দগী কায়দুনা চেন্নখি~।
\v 9 অদুদগী মখোয়না নিংথৌবু ফাদুনা হমাৎকী লমদা রিবলাদা বাবিলোনগী নিংথৌগী মনাক্তা পুরকখি~। মহাক্না মফম অদুদা মহাক্কী মথক্তা ৱায়েন লাউথোকখি~।
\v 10 অদুগা বাবিলোনগী নিংথৌনা যেদেকিয়াগী মাঙদা মহাক্কী মচা নিপাশিংবু হাৎখি; মহাক্না যিহূদাগী অঙম অথৌ পূম্নমকসু রিবলাদা হাৎখি~।
\v 11 অদুদগী মহাক্না যেদেকিয়াগী মমিৎ কোত্থোকখি; বাবিলোনগী নিংথৌনা মহাকপু য়োৎহিলং ফলাংনা পুল্লগা বাবিলোন্দা পুখি, অদুগা মহাকপু কৈশুমশঙদা মহাক্না শিবা নুমিৎ অদু ফাওবা থমখি~।
\p
\v 12 বাবিলোনগী নিংথৌ নেবূকাদনেজরনা পানবা তরামাপনশুবা চহীগী, মঙাশুবা থাগী, থাগী তরানিশুবা নুমিত্তা বাবিলোনগী নিংথৌবু থৌগল তৌখিবা ঙাক-শেনবশিংগী মকোক নেবূজরঅদান্না যেরূশালেমদা লাকখি~।
\v 13 মহাক্না যেহোবাগী য়ূম মৈ থাদোকখি~। অদুগা মহাক্না নিংথৌগী শঙ্গায়শিং, যেরূশালেমগী য়ূম পূম্নমক, হায়বদি অচৌবা মীশিংগী য়ূম পূম্নমক মৈ থাদোকখি~।
\v 14 ঙাক-শেনবশিংগী মকোকশিংগা লৈমিন্নরিবা কালদী মচাশিংগী লান্মী পূম্নমক্না যেরূশালেমগী অকোয়বদা লৈরিবা চেকপলশিং অদু থুগাইখি~।
\v 15 অদুদগী ঙাক-শেনবশিংগী মকোক নেবূজরঅদান্না মীশিংদগী লাইরবা খরা, সহরদা লৈহৌবা মীশিংদগী লেমহৌবা মী খরা, অদুগা চত্থোকখিবশিং, হায়বদি বাবিলোন নিংথৌগী মীচঙ ওইখ্রবশিং অমসুং লৈহৌবা খূৎ-শা হৈবশিং লানফা ওইনা পুখি~।
\v 16 অদুবু ঙাক-শেনবশিংগী মকোক নেবূজরঅদান্না লৈবাক অদুগী লাইরবশিংদগী খরবু অঙ্গুর ইংখোল কোইনবা অমসুং লৌমীশিং ওইনা থনম্মী~।
\v 17 যেহোবাগী য়ূমদা লৈবা পিথ্রাইগী য়ূম্বীশিং অমসুং যেহোবাগী য়ূমদা লৈবা মখোঙশিং অমসুং পিথ্রাইগী সমুদ্র অদু কালদী মচাশিংনা মচেৎ মচেৎ থুগাইদুনা মখোয়গী পিথ্রাই পূম্নমক বাবিলোন্দা পুখি~।
\v 18 অদুগা মখোয়না পাত্রশিং, বেলচাশিং, চেগপশিং, ঈশিং খিক্নবা তেঙ্গোৎশিং, খাবৈশিং অমসুং পুরোহিৎশিংনা থৌগল তৌরিবা পিথ্রাইগী পাত্র পূম্নমকসু পুখি~।
\v 19 অদুগা ঈশিং পাত্রশিং, মৈতাল পুনবা পাত্রশিং, তেঙ্গোৎশিং, পাত্রশিং, থাউমৈ মখোঙশিং, খাবৈশিং অমসুং অপিকপা তেঙ্গোৎশিং, অফবা সনা অমসুং অফবা লুপা, ঙাক-শেনবগী মকোক অদুনা পুখি~।
\v 20 য়ূম্বী অনী, সমুদ্র অমা অমসুং পিথ্রাইগী থম্ফম মখাদা পিথ্রাইগী শল্লাবা তরানিথোই অসি নিংথৌ সোলোমোন্না যেহোবাগী য়ূমগীদমক শাখিবনি~। পিথ্রাইগী পাত্রশিং ওনবা ঙমদবা মখৈ লৈরম্মী~।
\v 21 য়ূম্বীশিংগী মরমদা, য়ূম্বী অমগী অৱাংবদি \f + \fr 52:21 \fk খুদুপ: \ft খুদুপ অমদি ইঞ্চি 18 নি~।\f*খুদুপ তরানিপান্নি~। অদুগা খুদুপ তরানিথোইনা মদু কোল্লম্মী~। খূদোন মরি থারম্মী অমসুং মনুং হোরম্মী~।
\v 22 য়ূম্বী অদুগী মথক্তা পিথ্রাইগী মথোন অমা লৈরম্মী; অদুগা মথোন অমগী অৱাংবদি খুদুপ মঙা ওইরম্মী~। মথোন অদুগী অকোয়বদা লৈতেংলবা কফোইশিং লৈরম্মী; পূম্নমক পিথ্রাইগীনি~। অনীশুবা য়ূম্বী অদুসু কফোইশিংসু মসিগী মতৌগুম্না ওইরম্মী~।
\v 23 অদুগা মায়গৈ অমদা কফোই মরিফুতরাতরুক লৈরম্মী~। অদুগা লৈতেংলবা মথক অকোয়বদা লৈবা কফোই চামা লৈরম্মী~।
\s1 লানফা ওইনা পুবা
\p
\v 24 অদুগা ঙাক-শেনবগী মকোক অদুনা অথোইবা পুরোহিৎ সেরায়া, অনীশুবা পুরোহিৎ জেফানিয়া অমসুং থোঙঙাকপা অহুম্বু পুখি~।
\v 25 মহাক্না লান্মীশিং য়েংশিনবা ফৈদা অমা সহরদগী লৌরম্মী; সহরগী মনুংদা ফংবা নিংথৌগা য়াম্না নক্নবা মীশিংদগী নিপা তরেৎ, লৈবাক অদুগী মীশিংগী মিং ইশিল্লিবা লান্মীশিংগী লাইরিক ইবা মকোক, সহরগী মনুংদা ফংবা লৈবাক অদুগী মীশিংগী নিপা হুম্ফু মহাক্না লৌরম্মী~।
\v 26 ঙাক-শেনবশিংগী মকোক নেবূজরঅদান্না মীশিং অসি লৌদুনা রিবলাদা বাবিলোনগী নিংথৌগী মনাক্তা পুরকখি~।
\v 27 অদুদগী বাবিলোনগী নিংথৌনা মখোয়বু খূৎ থাদুনা মখোয়বু হমাৎকী লমদা, রিবলাদা হাৎখি~। অসুম্না যিহূদাবু মশাগী লৈবাক্তগী লানফা ওইনা পুখি~।
\v 28 মখোয় অসি নেবূকাদনেজরনা লানফা ওইনা পুখিবা মীশিংনি~। তরেৎশুবা চহীদা যিহূদি লীশীং অহুমগা কুনহুমদোই পুখি~।
\v 29 নেবূকাদনেজরনা পানবা তরানিপানশুবা চহীদা মহাক্না যেরূশালেমদগী মী চানিপান কুন্থ্রানিথোই লানফা ওইনা পুখি~।
\v 30 নেবূকাদনেজরনা পানবা কুনহুমদোইশুবা চহীদা ঙাক-শেনবশিংগী মকোক নেবূজরঅদান্না যিহূদি চাতরেৎ নিফুমঙা লানফা ওইনা পুখি~। মী পূম্নমক্না লীশীং মরি চাতরুক ওইরম্মী~।
\s1 যেহোয়াকীনবু থাদোকপা
\p
\v 31 যিহূদাগী নিংথৌ যেহোয়াকীন্না লানফা ওইবা কুন্থ্রাতরেৎশুবা চহীগী তরানিথোইশুবা থাগী, কুনমঙাশুবা নুমিত্তা, বাবিলোনগী নিংথৌ ঈভিল মেরোদাক্না পানবা অহানবা চহীদা যিহূদাগী নিংথৌ যেহোয়াকীনবু কৈশুমশঙদগী থাদোক্তুনা মনীং তমহনখি~।
\v 32 মহাক্না মঙোন্দা নুংশিনা ঙাঙবিদুনা বাবিলোন্দা মহাক্কা লোয়ননা লৈবা নিংথৌশিংগী ফম্বান্দগী মহাক্কী ফম্বান্না হেন্না ৱাংনা থম্লম্মী~।
\v 33 অদুনা যেহোয়াকীন্না কৈশুমশঙগী ফিজোন হোংদোক্তুনা মহাক্না মপুন্সি চুপ্পা নিংথৌগী মাঙদা তত্তনা তল চাখি~।
\v 34 মহাক্কী চানবগীদমক, বাবিলোনগী নিংথৌনা মঙোন্দা মহাক্কী পুন্সি চুপ্পা মহাক্না শিদ্রি ফাওবা নুমিৎ খুদিংগী তত্তনা চানবা শরূক তম্বিখি~।
