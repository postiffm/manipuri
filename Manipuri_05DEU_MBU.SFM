\id DEU
\h অনীশুবা ৱায়েন
\toc3 ২ৱা
\toc2 অনীশুবা ৱায়েন
\toc1 অনীশুবা ৱায়েন
\mt1 অনীশুবা ৱায়েন
\ili অইবা: মপূঙওইনা মৌশি
\ili থৌদোকশিংগী চহী: চাউরাক্না খৃষ্ট মমাঙ 1445-1406
\ili ইবগী চহী: চাউরাক্না খৃষ্ট মমাঙ 1406
\ip মৌশিনা লাইরিক অসি চাউরাক্না খৃষ্ট পোক্ত্রিঙৈ চহী 1405 দা ইখিবনি~। অনীশুবা ৱায়েন অসি অনৌবা ৱায়েন য়াথং নত্তে, অদুবু খোঙশানবগী, লেবীশিংগী অমসুং মশীং থীবগী লাইরিক্তা পীখিবা ৱায়েন য়াথংশিং অদু মৌশিনা লাইরিক অসিদা অমুক হন্না নীংশিংহনবনি~। লাইরিক অসিদা ঈশ্বরনা তৌবা থবকশিং অমসুং মৌশিনা মহাক্কী মীশিংদা হায়বা খাইন ৱাশিং য়াওরি~।
\ip লাইরিক অসিদা 22 রক হন্না পল্লিবা মরু ওইবা ৱাহৈদি <<নুংশিবা>> হায়বসিনি~। লাইরিক অসিনা পুরোহিৎশিং অমসুং লেবীশিংগী ওইবা ৱায়েন য়াথংশিং অদুদি অমুক হন্না পন্দ্রে, অদুবু ইস্রায়েল মচা অতৈনা খঙফম থোকপশিং অদুদি অমুক হন্না পল্লি~। লাইরিক অসিদা মৌশিনা হায়বা ৱারম অহুম য়াওরি~। অহানবা ৱারম্না লমহাঙদা ইস্রায়েল মচাশিংগী ইতিহাসনি (পন্দুপ 1-4)~। মসি অমুক হন্না নীংশিংহনবা মথৌ তারম্মী, মরমদি ইজিপ থাদোক্লম্বা মতমগী মীরোন্দগী লৈহৌবা অসি কালেব অমসুং যোশূৱাখক্তা ওইরম্মী~। অনীশুবা ৱারম্না (পন্দুপ 5-25) ৱা তাকথোকপা অথোইবা মী অদুদা য়েংনবা মখোয়দা য়াথং পীবনি~। অহুমশুবা ৱারম্না (পন্দুপ 27-33) হায়বা ইনবগী বোর অমসুং হায়বা ইন্দবগী মাঙ তাকপা অদু মৌশিনা মখোয়দা নীংশিংহনবনি~। লাইরিক অসিদা যোশূৱাবু লুচিংবা ওইনা খনবসু য়াওরি~। খৃষ্টনা থৌদোক কয়াদা, মরু ওইনা মহাকপু থেম্বা মতমদা, অনীশুবা ৱায়েন লাইরিক্তগী পল্লি~। ইবুংঙো যীশুনা হায়খিবা অয়াম্বা ৱায়েন য়াথংশিং অদু লাইরিক অসিদগীনি~।
\ie
\c 1
\s1 হোরেব থাদোক্নবা হায়বা
\p
\v 1 যোর্দান তুরেন ৱাংমদা লৈবা লমহাঙদা মৌশিনা ইস্রায়েল মচা পূম্নমক্তা হায়খিবা ৱাশিং অদু অসিনি~। লমহাঙ অসি সূফকা মায়োক্নবা অরাবাদা পারান অমসুং তোফেল, লাবান, হসেরোৎ অমসুং দীজাহাবকী মরক্তা লৈবনি~।
\v 2 হোরেবতগী সেয়ীর চীংগী লম্বী ফাওদুনা কাদেশ বর্নেয়া চৎপদা নুমিৎ তরামাথোইনি চঙই~।
\v 3 নিফুশুবা চহীগী তরামাথোইশুবা থাদা, থাগী অহানবা নুমিত্তা যেহোবানা ইস্রায়েল মচাশিংদা পীখিবা য়াথং পূম্নমক অদুগী মতুং ইন্না মৌশিনা মখোয়দা হায়খি~।
\v 4 মসি মহাক্না হেশবোন্দা লৈবা অমোরী মচাশিংগী নিংথৌ সীহোন অমসুং ইদ্রেয়ীগী আষ্টরোত্তা লৈবা বাশনগী নিংথৌ ওগ হাৎলবা মতুংদা হায়খিবনি~।
\v 5 যোর্দান তুরেন ৱাংমদা লৈবা মোৱাব লৈবাক্তা মহাক্না ৱায়েন য়াথং অসি শন্দোক্না হায়রকই,
\v 6 <<ঐখোয়গী ঈশ্বর যেহোবানা হোরেবতা ঐখোয়দা হায়খি, <নখোয়না চীং অসিদা মতম শাংনা লৈরক্লে~।
\v 7 নখোয়না নমায় ওন্থোক্তুনা চৎখ্রো, অদুগা অমোরীগী মীশিংগী চীংদা, মদুগা নক্নবা অরাবাদা লৈবা মফমশিংদা, চীংশিংদা, অকূৎপা লমদমদা, নেগেবতা, সমুদ্র মপান্দা, কেনানগী মীশিংগী লমদা, লেবানোন্দা, অচৌবা তুরেন, হায়বদি ইউফ্রেটিস তুরেন ফাওবা চৎলু~।
\v 8 য়েংউ, ঐনা নখোয়গী নমাঙদা লৈবাক অদু থম্লবনি~। মদুদা চঙদুনা যেহোবানা নখোয়গী নপা অব্রাহাম, ইসাক অমসুং যাকোবতা, মখোয়দা অমসুং মখোয়গী তুংদা লাক্কদবা মচা মশূশিংদা পীগনি হায়না ৱাশকখিবা লৈবাক অদু খূৎ চল্লু~।>
\s1 লুচিংবশিং খন্দোকপা
\p
\v 9 <<মতম অদুদা ঐনা নখোয়দা অসুম্না হায়খি, <ঐ ইথন্তনা নখোয়বু পুবা ঙমদ্রে~।
\v 10 নখোয়গী ঈশ্বর যেহোবানা নখোয়গী মশীং য়ামখৎহনবিরে, অদুগা য়েংউ, ঙসিদি নখোয় অতিয়াগী থৱান্মিচাক্কুম ওইরে~।
\v 11 নখোয়গী নপা নপুশিংগী ঈশ্বর যেহোবানা নখোয়বু হৌজিক ওইরিবা অসিদগী হেন্না লীশীং লীশীং হেনগৎহনবিসনু, অদুগা মহাক্না নখোয়দা ৱাশকপিখিবা অদুগুম্না, নখোয়বু বোর পীবিসনু~।
\v 12 ঐ ইতোমতনা নখোয়গী অৱাবা পোৎলূম, নখোয়গী পোৎলূম অমসুং নখোয়গী খৎন-চৈনবা করম্না পুবা ঙমগনি?
\v 13 নখোয়গী শলাইগী মরক্তগী অশিংবা মীশিং, ৱাখল তাবা মীশিং অমসুং হৈশিংবা মীশিং খল্লু, অদুগা ঐনা মখোয়বু নখোয়গী মথক্তা লুচিংবশিং ওইহনগনি~।>
\v 14 মদুদা নখোয়না ঐঙোন্দা খুমখি, <ঐখোয়না তৌনবা নহাক্না হায়খিবা ৱা অদু ফৈ~।>
\v 15 মরম অদুনা ঐনা নখোয়গী শলাইশিংগী মকোক ওইবা অশিংবা মীশিং অমসুং শকখঙনরবা মীশিং লৌদুনা নখোয়গী নথক্তা মকোক থোংবা ওইনা, লীশীং লীশীংগী লুচিংবশিং ওইনা, চামা চামগী লুচিংবশিং ওইনা, য়াঙ্খৈ য়াঙ্খৈগী লুচিংবশিং ওইনা, তরা তরাগী লুচিংবশিং ওইনা অমসুং নখোয়গী শলাইশিংগী ফম্নাইবশিং ওইনা হাপখি~।
\v 16 ঐনা মতম অদুদা নখোয়গী ৱায়েন মপুশিংদা অসুম হায়না য়াথং পীখি, <নখোয়গী নচিন ননাউশিংগী ৱাথোক অদু তাও, অদুগা মী অমগা মহাক্কী মচীন মনাউগী মরক্তা অমসুং মহাক্কা লৈমিন্নরিবা মীরৈবাক মচাগী মরক্তা চুম্না ৱায়েল্লু~।
\v 17 ৱায়েনবদা নখোয়না মীশক মীমায় য়েংলোইদবনি, নখোয়না অচৌ পিশক অনীমক্কী ৱা তাগদবনি; নখোয়না মী কিরোইদবনি, মরমদি ৱায়েনবদি ঈশ্বরগীনি; য়াম্না লুবা ৱাথোক অদু ঐগী ইফমদা পুরকউ, ঐনা মদু তাবিগনি~।>
\v 18 অদুগা নখোয়না তৌগদবা হীরম পূম্নমক অদু মতম অদুদা ঐনা নখোয়দা য়াথং পীখি~।
\s1 লাঞ্জাবশিং থাদোকপা
\p
\v 19 <<অদুদগী ঐখোয়গী ঈশ্বর যেহোবানা ঐখোয়দা য়াথং পীবিখিবা মতুং ইন্না ঐখোয়না হোরেবতগী থোক্লক্লম্মী, অমোরী মচাশিংগী চীংগী লম্বীদা নখোয়না উখ্রবা অচৌবা অমসুং অকিবগী মশক ওইবা লমহাঙ অদু ফাওদুনা ঐখোয়না চৎখি; অদুদগী ঐখোয়না কাদেশ বর্নেয়াদা লাকখি~।
\v 20 অদুগা ঐনা নখোয়দা হায়খি, <ঐখোয়গী ঈশ্বর যেহোবানা ঐখোয়দা পীরবা অমোরী মচাশিংগী চীংদা নখোয় লাক্লে~।
\v 21 য়েংউ, নহাক্কী ঈশ্বর যেহোবানা লৈবাক অদু নহাক্কী মাঙদা থম্লে; নহাক্কী নপা নপুশিংগী ঈশ্বর যেহোবানা নঙোন্দা হায়খিবগুম্না চত্তুনা মদু লৌশিল্লু; কিগনু, পূক্নীং হন্থবসু তৌগনু~।>
\p
\v 22 <<নখোয় পূম্নমক্না ঐগী নাক্তা লাক্তুনা হায়খি, <ঐখোয়না করম্বা লম্বীদা চৎকদগে অমসুং করম্বা সহরশিংদা চঙগদগে হায়বা ঐখোয়দা পাউ পুরক্নবা, অদুগা ঐখোয়গীদমক লৈবাক অদু য়েংথোকউনবা ঐখোয়না ঐখোয়গী মাঙ থানা মীশিং থাসি~।>
\v 23 হায়রিবা অসিনা ঐবু পেনহনখি; অদুনা ঐনা নখোয়গী নরক্তগী শলাই খুদিংদগী অমমম ওইনা নিপা তরানিথোই খন্দোকখি~।
\v 24 অদুগা মখোয়না চৎখিদুনা চীংদা য়ৌখি অমসুং এশকোলগী তম্পাক্তা লাক্তুনা মফম অদু লোন্না য়েংথোকখি~।
\v 25 অদুগা মখোয়না লৈবাক অদুগী উহৈ খরসু মখূত্তা লৌদুনা ঐখোয়গী নাক্তা পুরকখি অমসুং ঐখোয়দা পাউ অমুক পুরক্তুনা হায়খি, <মসি ঐখোয়গী ঈশ্বর যেহোবানা ঐখোয়দা পীবিরবা অফবা লৈবাক অমনি~।>
\s1 কেনান্দা চঙনীংদবা
\p
\v 26 <<অদুম ওইনমক নখোয়না চৎনীংখিদে, অদুবু নখোয়গী ঈশ্বর যেহোবাগী য়াথংগী মায়োক্তা হৌখি~।
\v 27 অদুগা নখোয়না নখোয়গী ফিয়ূমশিংদা মুরুম মুরুম শোন্দুনা হায়খি, <যেহোবানা ঐখোয়বু য়েংথিবা মরম্না, ঐখোয়বু মাঙহন্নবা, ঐখোয়বু অমোরী মচাশিংগী মখূত্তা পীথোক্নবা, মহাক্না ঐখোয়বু ইজিপ লৈবাক্তগী পুথোকপিরকপনি~।
\v 28 ঐখোয়না মফম কদায়দা চৎকনি? ঐখোয়গী ইচীন ইনাউশিংনা ঐখোয়বু কিহন্দুনা হায়রকই, <<মীশিং অসি ঐখোয়দগী হেন্না চাউই অমসুং ৱাংই; সহরশিং অসি চাউই অমসুং চেকপল অদু অতিয়া পক্না ৱাংই; অদুগীসু মথক্তা ঐখোয়না মফম অদুদা \f + \fr 1:28 \fk অনাক: \ft মসি আনাক্তগী লাকখিবা চাউ শাংবা মীশিংনি~।\f*অনাকশিংগী মচাশিংসু উরে~।>> >
\v 29 অদুবু ঐনা নখোয়দা হায়খি, <কিদুনা নিক্কনু অমসুং মখোয়বু কিসু কিগনু~।
\v 30 নখোয়গী নমাঙদা নখোয়গী ঈশ্বর যেহোবানা লেঙবিরি, মহাক্না নখোয়গী নমাঙমক্তদা ইজিপ্তা নখোয়গীদমক তৌবিখিবা পূম্নমক অদুগুম্না, মহাক্না নখোয়গীদমক লান শোক্নবিগনি~।
\v 31 অদুগা মপানা মচা নিপাবু পুবিবগুম, নখোয়না মফম অসিদা য়ৌরক্ত্রিবা ফাওবা নখোয়না চৎপা মফম খুদিংদা নখোয়গী ঈশ্বর যেহোবানা লমহাঙদা করম্না নখোয়বু পুবিখি হায়বা নখোয়না উরে~।>
\v 32 অদুম ওইনমক, মসি তৌরবসু নখোয়না নখোয়গী ঈশ্বর যেহোবাবু থাজখিদে,
\v 33 মহাক্না নখোয়গী ফিয়ূমশিং খনফম থিনবা অমসুং নখোয়না করম্বা লম্বীদা চৎকদগে হায়বা নখোয়দা তাক্ননবা অহিংদা মৈ অমসুং নুংথিন্দা লৈচিন ওইনা নখোয়গী মাঙ থানা চৎপিখি~।
\p
\v 34 <<যেহোবানা নখোয়গী ৱা তাবদা শাউখি অমসুং মহাক্না ৱাশকখি,
\v 35 <ঐনা নখোয়গী নপা নপুশিংদা পীবিগনি হায়না ৱাশকখিবা অফবা লৈবাক অসি ফত্তবা মীরোন অসিগী মী অমতনা উরোই,
\v 36 যেফূন্নেগী মচা নিপা কালেব নত্তনা; মহাক্না মদু উগনি অমসুং মহাক্না চৎপা লম অদু ঐনা মঙোন্দা অমসুং মহাক্কী মচাশিংদা পীবিগনি; মরমদি মহাক্না মপূঙ ফানা যেহোবাগী মতুং ইনখি~।>
\v 37 নখোয়গী মরমগীদমক যেহোবানা ঐঙোন্দা শাউদুনা হায়রকই, <নহাকসু মফম অদুদা চঙলোই~।
\v 38 অদুবু নহাক্কী মাঙদা লেপ্লিবা নূনগী মচা নিপা যোশূৱানা মফম অদুদা চঙগনি; মহাকপু পূক্নীং থৌগৎলু, মরমদি মহাক্না মদু ইস্রায়েলগী ফংফম থোকপা ওইনা ফংহনগনি~।
\v 39 অদুগীসু মথক্তা হাৎখ্রগনি হায়না নখোয়না হায়বা নখোয়গী অপিকপা অঙাংশিং অমসুং ঙসি অফ-ফত্ত খঙদ্রিবা নখোয়গী নচা নিপাশিংনা মফম অদুদা চঙগনি, অদুগা ঐনা মখোয়দা মদু পীগনি, মখোয়না মদু খূৎ চনগনি~।
\v 40 অদুবু নখোয়দি লৈথোক্তুনা অঙাঙবা সমুদ্রগী লম্বীদা লমহাঙ পাংনা চৎখ্রো~।>
\p
\v 41 মদুদা নখোয়না খুমদুনা ঐঙোন্দা হায়খি, <ঐখোয়না যেহোবাগী মায়োক্তা পাপ তৌরে, ঐখোয়গী ঈশ্বর যেহোবানা ঐখোয়দা পীখিবা য়াথং পূম্নমক অদুগী মতুং ইন্না ঐখোয়না চত্তুনা লান শোক্নগনি~।> অদুগা নখোয় মী খুদিংনা নঙগী নঙগী লানগী খূৎশূ খূৎলাই য়ানশিল্লবদা, নখোয়না চীংদা চৎনবা থৌরাঙ তৌখি~।
\v 42 অদুবু যেহোবানা ঐঙোন্দা হায়খি, <মখোয়দা হায়য়ু, <<নখোয় চৎকনু, লানশু শোক্নগনু, মরমদি ঐ নখোয়গী নরক্তা য়াওদে, নৎত্রবদি নখোয় নখোয়গী য়েক্নবশিংগী মমাঙদা মায়থীগনি~।>> >
\v 43 অসুম্না ঐনা নখোয়দা হায়খি; অদুম ওইনমক নখোয়না তানীংখিদে, অদুবু নখোয়না যেহোবাগী য়াথংগী মায়োক্তা হৌখি অমসুং চাউথোক্তুনা চীংদা চৎখি~।
\v 44 অদুদগী চীং অদুদা লৈবা অমোরী মচাশিংনা নখোয়গী মায়োক্তা থোক্লকখি অমসুং হয়িংখোইনা তৌবগুম্না নখোয়বু কোইতান তান্নখি, নখোয়বু সেয়ীরদগী হোর্মা ফাওবা মায়থীবা পীখি~।
\v 45 অদুগা নখোয়না হল্লক্তুনা যেহোবাগী মাঙদা কপচখি; অদুবু যেহোবানা নখোয়গী খোঞ্জেন তাবিখিদে অমসুং নখোয়গী ৱা মুন্না তাবিখিদে~।
\v 46 অদুনা নখোয়না মফম অদুদা লৈবা নুমিৎশিংগী মতুং ইন্না নখোয়না কাদেশ্তা নুমিৎ কয়ামরুম লৈখি~।
\c 2
\s1 লমহাঙদা কোয়না চৎপা অমসুং লান
\p
\v 1 <<অদুদগী যেহোবানা ঐঙোন্দা হায়খিবা মতুং ইন্না ঐখোয়না লৈথোক্তুনা অঙাঙবা সমুদ্রগী লম্বীদা লমহাঙ পাংনা খোঙশানখি, অদুগা নুমিৎ কয়ামরুম ঐখোয়না সেয়ীর চীং কোয়খি~।
\v 2 অদুদগী যেহোবানা ঐঙোন্দা হায়খি,
\v 3 <নখোয়না চীং অসিগী অকোয়বদা মতম শাংনা কোয়রে; হৌজিক নখোয় অৱাংলোমদা চৎলু~।
\v 4 নহাক্না মীশিংদা য়াথং অসি পীয়ু, <<নখোয়না সেয়ীর চীংদা লৈবা নখোয়গী নচিন ননাউ, এসৌগী মচাশিংগী ঙমখৈ ফাওদুনা চৎকদবনি, অদুগা মখোয়না নখোয়বু কিগনি; মরম অদুনা নখোয় নশামক য়াম্না চেকশিঞ্জৌ~।
\v 5 মখোয়বু কাইহৌগনু; মরমদি ঐনা নখোয়দা মখোয়গী লম অমতা পীরোই, খোঙপাকমুক পাকপা লম ওইরবসু পীরোই, মরমদি ঐনা সেয়ীর চীং অসি এসৌগী ফংফম ওইনবা পীরবনি~।
\v 6 নখোয়না মখোয়দগী শেন পীদুনা চানবা চিঞ্জাক লৈগনি; নখোয়না থক্নবা মখোয়দগী শেন পীদুনা ঈশিংসু লৈগনি~।
\v 7 মরমদি নহাক্কী ঈশ্বর যেহোবানা নহাক্কী খূৎকী থবক পূম্নমক্তা বোর পীবিরে; নহাক্না অচৌবা লমহাঙ অসি ফাওদুনা চৎপা অদু মহাক্না খঙবি~। চহী নিফু অসি নহাক্কী ঈশ্বর যেহোবানা নহাক্কা লোয়নবিরক্লি; নহাক্কী অৱাৎপা করিসু লৈখিদে~।>> >
\v 8 ঐখোয়না সেয়ীর চীংদা লৈবা ঐখোয়গী ইচীন ইনাউশিং, এসৌগী মচাশিংদগী চত্থোকখি, এলাৎ অমসুং এসিয়োন গেবেরদগী, অরাবাগী লম্বীদগী লৈথোক্তুনা মোৱাবকী লমহাঙগী লম্বীদা চৎখি~।
\v 9 মদুদা যেহোবানা ঐঙোন্দা হায়খি, <মোৱাব মচাশিংবু ৱাহনগনু অমসুং লান তৌনবা মখোয়বু কাইহৌগনু; মরমদি ঐনা মখোয়গী লম অমতা নখোয়গী ওইনবা পীরোই, মরমদি ঐনা অরবু লোট মচাশিংদা মখোয়গী ওইনবা পীরবনি~।
\v 10 মমাঙঙৈদা \f + \fr 2:10 \fk এমীশিং: \ft হিংচাবশিংগুম্না খঙনবা রিফাশিংগী অতোপ্পা মিং~।\f*এমীশিংনা মদুদা লৈরম্মী, মখোয় অসি \f + \fr 2:10 \fk অনাক: \ft মসি আনাক্তগী লাকখিবা চাউ শাংবা মীশিংনি~।\f*অনাকশিংগুম্না চাউই, মশীং য়াম্মী অমসুং ৱাংই~।
\v 11 মখোয়বু অনাকশিংগুম্না শীংথানবগুম \f + \fr 2:11 \fk রফাশিং: \ft যোর্দান তুরেনগী নোংপোক্তা খুন্দাবা কাহেন্না চাউ শাংবা মীশিংনি~।\f*রফাশিংগুম্নসু শীংথানরম্মী; অদুবু মোৱাব মচাশিংনা মখোয়বু এমীম কৌই~।
\v 12 হোরীগী মীশিংনা হান্না সেয়ীর চীংদা লৈরম্মী, অদুবু মদু যেহোবানা ইস্রায়েল মচাশিংদা ফংফম থোকপা ওইনা পীবিরবা লৈবাক অদুদা মখোয়না তৌখিবা অদুগুম্না, এসৌগী মচা মশূশিংনা হোরী মচাশিংবু তান্থোক্তুনা মখোয়বু মখোয়গী মমাঙদগী মাঙহল্লগা মখোয়গী মহুত্তা খুন্দাখি~।
\v 13 হৌজিক হৌগৎলু অমসুং জেরেদ ঈশিং খোং লান্থোকউ~।> ঐখোয়না জেরেদ ঈশিং খোং লান্থোকখি~।
\v 14 অদুগা ঐখোয়না কাদেশ বর্নেয়াদগী লাক্তুনা জেরেদ ঈশিং খোং লান্থোকপা ফাওবদা চঙখিবা মতম অসি চহী কুন্থ্রানিপান ওইরম্মী, মদুগী মনুংদা যেহোবানা মখোয়দা ৱাশকখিবগুম্না লান হৈবা মীরোন পূম্নমক মখোয়গী লৈফমদগী তুম্না মাঙহনখি~।
\v 15 মখোয় ময়াম্বু তুম্না মাঙহন্দ্রিবা ফাওবা মখোয়গী লৈফমদগী মখোয়বু মাঙহন্নবা তশেংনমক, যেহোবাগী খূৎ মখোয়গী মায়োক্তা লৈখি~।
\p
\v 16 <<লান হৈবা মী পূম্নমক মখোয়গী মরক্তগী তুম্না মাঙলবা অমসুং শিরবা মতমদা,
\v 17 যেহোবানা ঐঙোন্দা হায়খি,
\v 18 <ঙসি নহাক্না মোৱাবকী ঙমখৈ অর লান্থোক্লগা চৎকদবনি~।
\v 19 অদুগা নহাক্না অম্মোন মচাশিংগী মনাক নকশিল্লকপা মতমদা মখোয়বু ৱাহনগনু অমসুং মখোয়বু কাইহৌগনু; মরমদি ঐনা নঙোন্দা অম্মোন মচাশিংগী লম অমতা নহাক্কী ওইনবা পীরোই, মরমদি ঐনা মদু লোট মচাশিংগী শরূক ওইনা পীরে~।>
\v 20 মদুসু রফাশিংগী লৈবাক ওইনা মশীং থাখি; মফম অদুদা রফাশিংনা হান্না লৈরম্মী, অদুগা অম্মোন মচাশিংনা মখোয়বু জমজুম্মীম কৌই~।
\v 21 মখোয় অসি \f + \fr 2:21 \fk অনাক: \ft মসি আনাক্তগী লাকখিবা চাউ শাংবা মীশিংনি~।\f*অনাকশিংগুম্না চাউই, মশীং য়াম্মী অমসুং ৱাংই, অদুবু যেহোবানা মখোয়বু অম্মোন মচাশিংগী মাঙদগী তুম্না মাঙহনখি; মখোয়না মখোয়বু তান্থোক্লগা মখোয়গী মফমদা খুন্দাখি~।
\v 22 মহাক্না সেয়ীরদা লৈবা এসৌগী মচাশিংগী মাঙদগী হোরীগী মীশিংবু তুম্না মাঙহনবিখিবা মতমদা তৌখিবগুম্না মহাক্না তৌবিখি; অদুগা মখোয়না মখোয়বু তান্থোক্লগা ঙসি ফাওবা মখোয়গী মফমদা লৈরি~।
\v 23 হসরীমদগীনা গাজা য়ৌবা ফাওবদা লৈবা অব্বাদা লৈবা কাপ্তোরদগী থোক্লকপা কাপ্তোর মীশিংবু তুম্না মাঙহন্দুনা মখোয়গী মফমদা লৈখি~।
\p
\v 24 << <নখোয় হৌগৎলু, খোঙশাল্লু অমসুং আর্নোন তুরেন লান্থোকউ; য়েংউ, ঐনা নহাক্কী খূত্তা হেশবোনগী নিংথৌ, অমোরী মচা, সীহোন অমসুং মহাক্কী লৈবাক পীবিরবনি, খূৎ চনবা হৌরো অমসুং মহাক্কা লান শোক্নৌ~।
\v 25 নুমিৎ অসিদা ঐনা অতিয়া অপূম্বগী মখাদা লৈবা জাতিশিংবু নঙোন্দা লাঙতক্নবা অমসুং কিবা হৌহনগনি, মখোয়না নহাক্কী পাউ তারগা নিক্কনি অমসুং নহাক্কী মরম্না পূক্নীং ৱাগনি~।>
\s1 নিংথৌ সীহোন মায়থীবা
\p
\v 26 <<অদুগা ঐনা কেদেমোৎকী লমহাঙদগী হেশবোনগী নিংথৌ সীহোন্দা পাউ পুবা মীশিং থাদুনা ঈঙথবগী ৱাশিং অসি হায়রকই,
\v 27 <নহাক্কী লৈবাক ফাওদুনা ঐ চৎচগে; ঐনা অচৌবা লম্বীদা চৎকনি, ঐনা য়েৎ নৎত্রগা ওইদা লৈথোক্লোই~।
\v 28 ঐনা চানবা নহাক্না মমল লৌদুনা ঐঙোন্দা চিঞ্জাক য়োনগনি, মমল লৌদুনা ঐনা থক্নবা ঈশিং পীয়ু; ঐনা খোঙনা চত্তুনা লান্থোকচগে;
\v 29 সেয়ীরদা লৈবা এসৌগী মচা মশূশিং অমসুং অরদা লৈবা মোৱাব মচাশিংনা ঐঙোন্দা তৌবিখিবগুম্না, ঐখোয়গী ঈশ্বর যেহোবানা ঐখোয়দা পীবিরিবা লম অদু য়ৌনবা যোর্দান তুরেন লান্থোক্ত্রিবা ফাওবা ঐখোয়দা তৌবিয়ু~।>
\v 30 অদুবু হেশবোনগী নিংথৌ সীহোন্না মহাক্কী মনাক ফাওদুনা ঐখোয়বু চৎহনখিদে; মরমদি নহাক্কী ঈশ্বর যেহোবানা মহাক্কী পূক্নীং কনশিলহনখি অমসুং মহাক্কী থম্মোই নৱাংহনখি, মসিদি ঙসি ওইরিবগুম্না মহাক্না নহাক্কী খূত্তা মহাকপু পীনবনি~।
\v 31 যেহোবানা ঐঙোন্দা হায়খি, <য়েংউ, ঐনা নহাক্কী মাঙদা সীহোন অমসুং মহাক্কী লৈবাকপু পীবা হৌরবনি; নহাক্না মহাক্কী লৈবাক অদু নহাক্কী ওইহৌনবা খূৎ চনবা হৌরো~।>
\v 32 মতম অদুদা সীহোন্না, মহাক অমসুং মহাক্কী মী পূম্নমক্না যহাস্তা লান শোক্ননবা ঐখোয়গী মায়োক্তা থোক্লকখি~।
\v 33 ঐখোয়গী ঈশ্বর যেহোবানা মহাকপু ঐখোয়দা পীথোকখি, অদুগা ঐখোয়না মহাকপু, মহাক্কী মচা নিপাশিং অমসুং মহাক্কী মী পূম্নমকপু মায়থীবা পীখি~।
\v 34 মতম অদুদা ঐখোয়না মহাক্কী সহর পূম্নমক লৌশিনখি, সহর খুদিংগা কোন্ননা নিপা, নুপী অমসুং অপিকপা অঙাংশিং তুম্না মাঙহনখি; ঐখোয়না মী অমতা খাকখিদে~।
\v 35 অদুবু ঐখোয়না লান্দগী মুল্লকপা শা শন অমসুং ঐখোয়না লৌশিনবা সহরশিংদগী মুল্লকপা পোৎশিং অদুতা ঐখোয়গীদমক লৌখি~।
\v 36 আর্নোন তুরেনগী তোর্বান্দা লৈবা অরোয়ের অমসুং তুরেন অদুগী ময়াদা লৈবা সহরদগী গিলিয়দ ফাওবদা ঐখোয়গীদমক কনমনবা সহর অমতা লৈরমদে; ঐখোয়গী ঈশ্বর যেহোবানা পূম্নমক ঐখোয়দা পীবিখি~।
\v 37 অম্মোন মচাশিংগী লৈবাক্তা, যাব্বোক তুরেনগী মনাক্তা লৈবা লম অমতদা, চীংশিংদা লৈবা সহরশিংদা অমসুং ঐখোয়গী ঈশ্বর যেহোবানা ঐখোয়দা থিংবা মফম অমতদা নহাক্না লাকখিদে~।
\c 3
\s1 বাশনগী নিংথৌ ওগ মায়থীবা
\p
\v 1 <<অদুদগী ঐখোয়না লৈথোক্তুনা বাশন য়ৌবা লম্বীদা চৎখি, অদুগা বাশনগী নিংথৌ ওগ, মহাক অমসুং মহাক্কী মী পূম্নমক্না ইদ্রেয়ীদা লান শোক্ননবা ঐখোয়গী মায়োক্তা থোক্লকখি~।
\v 2 অদুবু যেহোবানা ঐঙোন্দা হায়খি, <মহাকপু কিগনু, মরমদি ঐনা নহাক্কী খূত্তা মহাক, মহাক্কী মী পূম্নমক অমসুং মহাক্কী লৈবাকপু পীবিরবনি, অদুগা হেশবোন্দা লৈবা অমোরী মচাশিংগী নিংথৌ সীহোনগী মফমদা নহাক্না তৌবগুম্না নহাক্না মঙোন্দা তৌগনি~।>
\v 3 অদুনা ঐখোয়গী ঈশ্বর যেহোবানা ঐখোয়গী খূত্তা বাশনগী নিংথৌ ওগ অমসুং মহাক্কী মী পূম্নমকসু পীবিখি, অদুগা ঐখোয়না মহাকপু হাৎখি, মহাক্কী মী অমতা খাকখিদে~।
\v 4 মতম অদুদা ঐখোয়না মহাক্কী সহর পূম্নমক লৌখি; বাশনগী মনুংদা লৈবা ওগকী নিংথৌ লৈবাক, আর্গোবকী লম পূম্নমক, হায়বদি সহর হুম্ফুগী মনুংদগী ঐখোয়না মখোয়দগী লৌখিদবা সহর অমতা লৈরমদে~।
\v 5 সহর পূম্নমক অসি অৱাংবা চেকপলশিং, থোঙজাউশিং অমসুং থোঙলোঞ্জৈশিংনা খাজিল্লম্মী, অদুগা মফম অদুদা চেকপন্না খাজিন্দবা সহরশিংসু য়াম্না লৈরম্মী~।
\v 6 অদুগা ঐখোয়না হেশবোনগী নিংথৌ সীহোন্দা তৌখিবগুম্না ঐখোয়না সহরশিং অদু তুম্না মাঙহনখি, সহর খুদিংগী নিপাশিং, নুপীশিং অমসুং অঙাংশিং তুম্না মাঙহনখি~।
\v 7 অদুবু ঐখোয়না শা শন পূম্নমক অমসুং সহরশিংদগী লৌরকপা পোৎশিং অদুতা ঐখোয়গীদমক লান্দগী ফংলকপা পোৎ ওইনা লৌখি~।
\v 8 মতম অদুদা ঐখোয়না অমোরী মচাশিংগী নিংথৌ অনীগী খূত্তগী যোর্দান তুরেনগী নাকন সোমদা লৈবা লম অমসুং আর্নোন তুরেন্দগীনা হর্মোন চীং ফাওবগী লম লৌখি,
\v 9 মসি হর্মোনবু সীদোন মচাশিংনা সিরিয়োন কৌই; অদুগা অমোরী মচাশিংনদি মদুবু সেনীর কৌই;
\v 10 ঐখোয়না তম্পাক্কী সহর পূম্নমক, গিলিয়দ পূম্নমক অমসুং বাশন পূম্নমক, বাশন্দা লৈবা ওগকী নিংথৌ লৈবাক্কী সহর সালেকা অমসুং ইদ্রেয়ী ফাওবা লৌশিনখি~।
\v 11 লেমহৌরবা \f + \fr 3:11 \fk রফাশিং: \ft যোর্দান তুরেনগী নোংপোক্তা খুন্দাবা কাহেন্না চাউ শাংবা মীশিংনি~।\f*রফাশিংগী মরক্তগী বাশনগী নিংথৌ ওগ মথন্তা লৈহৌরম্মী; য়েংউ, মহাক্কী ফমুংদি য়োৎকী ফমুংনি~। মদু অম্মোন মচাশিংগী রব্বাদা লৈবা নৎত্রা? চৎনরিবা খুদুপ মতুং ইন্না মদু খুদুপ মাপন শাংই অমসুং খুদুপ মরি পাকই~।
\s1 যোর্দান ৱাংমগী লম য়েন্নবা
\p
\v 12 <<মতম অদুদা ঐখোয়না খূৎ চল্লম্বা লৈবাক অসি, হায়বদি আর্নোন তুরেন ময়াদা লৈবা অরোয়েরদগী হৌনা সহরশিং য়াওনা গিলিয়দ চীং তঙ্খায় অসি ঐনা রূবেন মচাশিংদা অমসুং গাদ মচাশিংদা পীখি~।
\v 13 গিলিয়দকী লেমহৌবা শরূক অমসুং ওগকী নিংথৌ লৈবাক ওইরম্বা বাশন পূম্নমক ঐনা মনাসেগী শলাই খাইবোক্তা পীখি; বাশন পূম্নমক য়াওনা আর্গোবকী লমদম পূম্নমক রফাশিংগী লৈবাক কৌনরম্মী~।
\v 14 মনাসেগী মচা নিপা যায়ীরনা গেশূরদা লৈবা মীশিং অমসুং মাকাদা লৈবা মীশিংগী ঙমখৈ ফাওবা আর্গোবকী লম পূম্নমক লৌখি, মহাক্কী মমিং লৌদুনা বাশন অসি ঙসি ফাওবা \f + \fr 3:14 \fk হাব্বোৎ যায়ীর: \ft অর্থদি <<যায়ীরগী সহর~।>>\f*হাব্বোৎ যায়ীর থোনখি~।
\v 15 ঐনা গিলিয়দ অসি মাকীরদা পীখি~।
\v 16 অদুগা ঐনা রূবেন মচাশিং অমসুং গাদ মচাশিংদা গিলিয়দতগী আর্নোন তম্পাক ময়ায়গী ঙমখৈ ওইরিবা যাব্বোক তুরেন ফাওবা পীখি, মসি অম্মোন মচাশিংগী ঙমখৈনি;
\v 17 যোর্দান্না ঙমখৈ ওইবা কিন্নেরেত্তগী অরাবাগী পাৎ ফাওবা, হায়বদি পিসগাগী চীংমায়গী নোংপোক্লোমদা লৈবা থুমহীগী পাৎ ফাওবদা লৈবা অরাবাসু পীখি~।
\p
\v 18 <<মতম অদুদা ঐনা নখোয়দা য়াথং পীদুনা হায়খি, <নখোয়গী ঈশ্বর যেহোবানা লৈবাক অসি নখোয়দা খূৎ চন্নবা পীরবনি; অদুবু লানগীদমক মতিক চাবা নখোয় মী পূম্নমক্না লানফিজেৎ শেত্তুনা নচিন ননাউ ইস্রায়েল মচাশিংগী মমাঙ থানা লান্থোক্কদবনি~।
\v 19 অদুবু নখোয়গী নুপীশিং, নখোয়গী অপিকপা অঙাংশিং অমসুং নখোয়গী শা শনশিংনা (নখোয়গী শা শন য়াম্না লৈ হায়বা ঐনা খঙই) ঐনা নখোয়দা পীরবা সহরশিংদা লৈগনি;
\v 20 যেহোবানা নখোয়দা পোত্থাবা পীবগুম্না নখোয়গী নচিন ননাউশিংদা পীদ্রিবা ফাওবা অমসুং যোর্দান তুরেন ৱাংমদা নখোয়গী ঈশ্বর যেহোবানা মখোয়দা পীবিরিবা লৈবাক অদু মখোয়না খূৎ চন্দ্রিবা ফাওবা লৈগনি; অদুদগী নখোয় মী খুদিংনা ঐনা নখোয়দা পীরবা নঙগী নঙগী লমদা হনগদবনি~।>
\p
\v 21 <<মতম অদুদা ঐনা যোশূৱাদা য়াথং পীদুনা হায়রম্মী, <নখোয়গী ঈশ্বর যেহোবানা নিংথৌ অনী অদুদা তৌখিবা পূম্নমক অদু নহাক্কী মিৎনা উরে; নহাক্না চৎপা নিংথৌ লৈবাক পূম্নমক্তা যেহোবানা অদুগুম্না তৌবিগনি~।
\v 22 নখোয়না মখোয়বু কিরোইদবনি; মরমদি নখোয়গী ঈশ্বর যেহোবা মশামক্না নখোয়গীদমক লান শোক্নবিগনি~।>
\s1 মৌশিবু যোর্দান ৱাংমা লানহন্দবা
\p
\v 23 <<মতম অদুদা ঐনা যেহোবাদা নোঞ্জদুনা হায়খি,
\v 24 <হে ইবুংঙো যেহোবা, নহাক্না ননাইদা নহাক্কী নতিক নগুন অমসুং নহাক্কী অকনবা খূৎ ফোংদোকপিবা হৌখ্রে~। মরমদি নহাক্কী থবকশিং অমসুং নহাক্কী অচৌবা থবকশিং অদুগুম্না তৌবা ঙম্বা, অতিয়া অমসুং মালেমদা করম্বা লাই লৈবগে?
\v 25 ঐনা নঙোন্দা হায়জরি, ঐবু লান্থোকহনবিদুনা যোর্দান তুরেনগী ৱাংমদা লৈবা অথোইবা লৈবাক, নিংথিজবা চীং অমসুং লেবানোন উহনবিয়ু~।>
\v 26 অদুবু যেহোবানা নখোয়গী মরমগীদমক ঐগী ইথক্তা শাউদুনা ঐগী হায়জবা তাবিখিদে; অদুগা যেহোবানা ঐঙোন্দা হায়খি, <মদুনা নহাক্কী ওক্লে! মসিগী মরমদা ঐঙোন্দা অমুক হন্না হায়রগনু~।
\v 27 নহাক পিসগা চীংদোন্দা কাখৎলগা নোংপোক, নোংচুপ অমসুং খা ৱাংদা য়েংদুনা নহাক্কী নমিৎনা মদু য়েংউ; মরমদি নহাক্না যোর্দান তুরেন অসি লান্থোক্তুনা চৎলরোই~।
\v 28 অদুবু যোশূৱাদা য়াথং পীদুনা মহাকপু থৌগৎপিয়ু; মরমদি মহাক্না মীশিং অসিগী মমাঙদা লান্থোক্কনি অমসুং নহাক্না উগদবা লৈবাক অদু মহাক্না মখোয়বু ফংফম থোকপা ওইনা ফংহনগনি~।>
\v 29 অদুনা ঐখোয়না বেৎ পেওরগা মায়োক্ননা লৈবা তম্পাক্তা লৈখি~।
\c 4
\s1 হায়বা ইন্ননবা য়াথং
\p
\v 1 <<হে ইস্রায়েল, নখোয় হিংনবা অমসুং নখোয়গী নপা নপুশিংগী ঈশ্বর যেহোবানা নখোয়দা পীবিরিবা লৈবাক্তা চঙদুনা খূৎ চন্নবা, নখোয়না তৌননবা ঐনা তম্বিবা পথাপশিং অমসুং ৱায়েনশিং অদু হৌজিক পূক্নীং চঙনা তাশিল্লু~।
\v 2 ঐনা নখোয়দা পীখিবা, নখোয়গী ঈশ্বর যেহোবাগী য়াথংশিং অদু নখোয়না ঙাক্নবা, ঐনা নখোয়দা হায়বা ৱা অদুদা নখোয়না হাপচিনলোইদবনি, নখোয়না মদুদগীসু লৌথোক্লোইদবনি~।
\v 3 বাল পেওরদা যেহোবানা তৌখিবা অদু নখোয়গী নমিৎনা উরে; মরমদি বালপেওরগী মতুং ইনবা মী পূম্নমক নহাক্কী ঈশ্বর যেহোবানা নখোয়গী নরক্তগী তুম্না মাঙহল্লে~।
\v 4 অদুবু নখোয়গী ঈশ্বর যেহোবাবু চেৎনা কোঞ্জবা নখোয় খুদিংমক ঙসি হিংলি~।
\v 5 য়েংউ, ঐগী ঈশ্বর যেহোবানা ঐঙোন্দা য়াথং পীখিবা অদুগুম্না, ঐনা নখোয়বু পথাপ অমসুং ৱায়েন তম্বিরে, মরমদি নখোয়না খূৎ চন্নবা চৎলিবা লৈবাক অদুদা নখোয়না মদুগী মতুং ইন্না তৌনবনি~।
\v 6 মরম অদুনা মদু ঙাকউ অমসুং তৌ; মরমদি জাতিশিংগী মমাঙদা মসি নখোয়গী লৌশিং অমসুং ৱাখল তাবনি, মখোয়না পথাপ পূম্নমক অসি তারগা হায়গনি, <অচুম্বমক, অচৌবা জাতি অসি অশিংবা অমসুং ৱাখল তাবা মীশিংনি~।>
\v 7 ঐখোয়না মঙোন্দা কৌজবা মতমদা ঐখোয়গী ঈশ্বর যেহোবানা ঐখোয়দা নকশিনবিবগুম্না, ঈশ্বরনা মখোয়গী মফমদা নকশিনবিবা করম্বা অচৌবা জাতি লৈবগে?
\v 8 অদুগা ঙসি ঐনা নখোয়গী মাঙদা থম্লিবা ৱায়েন য়াথং পূম্নমক অসিগুম্না চুম্বা পথাপ অমসুং ৱায়েন লৈবা করম্বা অচৌবা জাতি লৈবগে?
\v 9 নহাক্কী মিৎনা উরবা পূম্নমক অদু নহাক্না কাউদনবা অমসুং নহাক্কী পুন্সি চুপ্পা নহাক্কী থম্মোইদগী মখোয় অদু চত্থোকখিদনবা নহাক নশামক চেকশিল্লু অমসুং হৈশিংনা চৎলু; অদুগা মদু নহাক্কী নচা নিপাশিংদা অমসুং নশূ নিপাশিংদা খঙহল্লু;
\v 10 অদুগা যেহোবানা ঐঙোন্দা <মখোয়না মালেমদা হিংলিবা মখৈ মখোয়না ঐবু ঈকাই খুম্ননা কিবা তম্নবা অমসুং মখোয়না মখোয়গী মচাশিংবু তম্বিনবা মীশিংবু ঐগী নাক্তা খোমজিল্লু অমসুং ঐনা মখোয়বু ঐগী ৱাশিং তাহনগনি> হায়না হায়খিবা মতমদা নহাক্না হোরেবতা নহাক্কী ঈশ্বর যেহোবাগী মাঙদা লেপখিবা নুমিৎ অদু নীংশিংউ~।
\v 11 অদুদগী নখোয়না চঙশিল্লক্তুনা চীং অদুগী চীংখোঙদা লেপখি; চীং অদু অমম্বা, লৈচিন অমসুং শূকমুক মম্বা য়াওনা অতিয়া য়ৌনা মৈ চাকখি~।
\v 12 অদুদগী যেহোবানা মৈরক্তগী নখোয়দা হায়খি~। নখোয়না ৱা ঙাঙবগী খোঞ্জেনতমক তাখি, অদুবু মশক্তি উখিদে; নখোয়না খোঞ্জেনতমক তাখি~।
\v 13 অদুগা মহাক্না নখোয়দা মহাক্কী ৱালেপ্নবা, হায়বদি য়াথং তরা অদু নখোয়না ঙাক্ননবা নখোয়দা ফোংদোকপিখি; অদুগা মহাক্না মখোয় অদু নূঙগী কোর্বাক অনীদা ইখি~।
\v 14 নখোয়না লান্থোক্তুনা খূৎ চনগদবা লৈবাক অদুদা নখোয়না ইন্ননবা নখোয়বু পথাপ অমসুং ৱায়েনশিং তম্বিনবা মতম অদুদা যেহোবানা ঐঙোন্দা য়াথং পীখি~।
\s1 লাই মূর্ত্তি য়াদবা
\p
\v 15 <<মরম অদুনা নখোয় য়াম্না চেকশিঞ্জৌ; মরমদি হোরেবতা যেহোবানা মৈরক্তগী নখোয়দা ৱা ঙাঙখিবা নুমিৎ অদুদা নখোয়না শকওং অমতা উখিবা লৈতে;
\v 16 নখোয়না নশাবু মাঙহন্দনবা অহকপা মূর্ত্তি, অদুগা করিগুম্বা অমগী শকওং মান্না, হায়বদি নিপা নৎত্রগা নুপী মান্না,
\v 17 মালেমদা লৈবা শা অমগী মওং মান্না, অতিয়াদা পাইরিবা মশা পানবা উচেক অমগী মওং মান্না,
\v 18 লৈবাক্তা মপূক্না শিত্তুনা চৎপা জীব অমসুং লৈবাক মখাদা লৈবা ঈশিংগী মনুংদা লৈবা ঙা অমগী মওং মান্না শাগনু;
\v 19 অদুগা নহাক্না অতিয়াদা য়েংখত্তুনা নুমিৎ, থা অমসুং থৱান্মিচাকশিং, হায়বদি অতিয়াদা লৈরিবা পূম্নমক অসি উরগা মদুনা পুথোকখিদুনা মখোয়বু খুরুমদনবা অমসুং থৌগল তৌদনবা চেকশিল্লু, মখোয় অদুদি নহাক্কী ঈশ্বর যেহোবানা অতিয়া অপূম্বগী মখাদা লৈবা জাতি পূম্নমক্তা পীখ্রবনি~।
\v 20 অদুবু ঙসি নখোয়না ওইবগুম্না, মহাকমক্কী মীশিং ওইনবা যেহোবানা নখোয়বু লৌদুনা য়োৎকী লৈরঙদগী, হায়বদি ইজিপ্তগী পুথোক্লকপনি~।
\v 21 অদুগীসু মথক্তা যেহোবানা নখোয়গী মরমগীদমক ঐঙোন্দা শাউখি, অদুগা ঐনা যোর্দান তুরেন লান্থোক্লরোই অমসুং নহাক্কী ঈশ্বর যেহোবানা নহাক্কী ফংফম থোকপা ওইনা পীবিরবা অফবা লৈবাক অদুদা ঐনা চঙলরোই হায়না মহাক্না ৱাশক্তুনা হায়খি,
\v 22 অদুবু ঐদি লৈবাক অসিদা শিরগনি, ঐদি যোর্দান তুরেন লাল্লরোই; অদুবু নখোয়দি লান্থোক্তুনা অফবা লৈবাক অদু খূৎ চনগনি~।
\v 23 নখোয়গী ঈশ্বর যেহোবানা নখোয়গা ৱালেপ্নখিবা অদু নখোয়না কাউদনবা অমসুং নখোয়না নহাক্কী ঈশ্বর যেহোবানা য়াদবা অহকপা মূর্ত্তি, নৎত্রগা করিগুম্বা অমগী শকওং মান্না শাদনবা নখোয় চেকশিঞ্জৌ~।
\v 24 মরমদি নহাক্কী ঈশ্বর যেহোবাদি তুমহনবা মৈ, খম্বন চাউবা ঈশ্বরনি~।
\p
\v 25 <<অদুগা নহাক্না নচাশিং অমসুং নশূশিং পোক্তুনা লৈবাক অদুদা কুইনা লৈরবা অমসুং নশাবু মাঙহল্লগা অহকপা মূর্ত্তি নৎত্রগা করিগুম্বা অমগী মওং মান্না শারবা অমসুং নহাক্কী ঈশ্বর যেহোবাগী মিৎয়েংদা ফত্তবা তৌদুনা মহাকপু কাইহৌরবা,
\v 26 অদু ওইরবদি ঙসি ঐনা নহাক্কী মায়োক্তা সাক্ষী ওইনবা অতিয়া অমসুং মালেম্বু কৌরি, মরমদি নখোয়না যোর্দান তুরেন লান্থোক্তুনা খূৎ চন্নবা চৎপা লৈবাক অদুদগী নখোয় থুনা তুম্না মাঙগনি; মদুদা নখোয় কুইনা লৈররোই, অদুবু নখোয় তুম্না মাঙগনি~।
\v 27 অদুগা যেহোবানা নখোয়বু জাতিশিংগী মরক্তা চাইখাইগনি, যেহোবানা নখোয়বু চিংবিগদবা মফম অদুগী জাতিশিং অদুগী মরক্তা নখোয়গী মশীং খরতা লৈহৌগনি~।
\v 28 অদুগা মফম অদুদা নখোয়না উবা ঙমদবা, তাবা ঙমদবা, চাবা ঙমদবা অমসুং মনম নম্বা ঙমদবা মীগী খূৎনা শাবা উ অমসুং নূঙগী লাইশিং থৌগল তৌগনি~।
\v 29 অদুবু মফম অদুদগী নহাক্না নহাক্কী ঈশ্বর যেহোবাবু থিরবদি, নহাক্না নহাক্কী থম্মোই অপূম্বা অমসুং থৱায় অপূম্বা য়াওনা মহাকপু থিজরবদি নহাক্না মহাকপু ফংজগনি~।
\v 30 নহাক্না অৱা-অনংদা তারবা অমসুং পূম্নমক অসি অকোনবগী নুমিৎশিংদা নঙোন্দা থোক্লবা মতমদা, নহাক্না নহাক্কী ঈশ্বর যেহোবাদা ওনশিন্দুনা মহাক্কী খোঞ্জেন তাগদবনি~।
\v 31 নহাক্কী ঈশ্বর যেহোবা অসি চানবিহৈবা ঈশ্বর ওইবা মরম্না, মহাক্না নহাকপু থাদোক্লোই, নহাকপুসু মাঙহল্লোই অমসুং মহাক্না মখোয়দা ৱাশকপিখিবা নপা নপুশিংগী ৱালেপ্নবা অদু কাউবিরোই~।
\v 32 ঈশ্বরনা মালেমদা তাইবং মী শেম্বিখিবা নুমিৎ অদুদগী হৌনা নহাক্কী নমাঙদা হৌখ্রবা নুমিৎশিংগী মরমদা হংউ অমসুং অসিগুম্বা অচৌবা থবক অসি করিগুম্বদা থোকখ্রব্রা নৎত্রগা তাখ্রব্রা হায়বা অতিয়াগী মায়গৈ অমদগী অতোপ্পা মায়গৈ অমা ফাওবদা হংউ?
\v 33 নহাক্কুম্না করম্বা জাতিনা মৈরক্তগী ঙাঙলকপা ঈশ্বরগী খোঞ্জেন তাখ্রবগে অমসুং হিংদুনা লৈরিবগে?
\v 34 নৎত্রগা নখোয়গী ঈশ্বর যেহোবানা ইজিপ্তা নখোয়গীদমক নখোয়গী মাঙদা তৌবিখিবা পূম্নমক অদুগুম্না করম্বা ঈশ্বরনা চাং য়েংদুনা, খূদমশিং উত্তুনা, অঙকপা থবকশিং তৌদুনা, লান তৌদুনা, অকনবা খূৎকী মপান্না, পাম্বোম তিংদুনা অমসুং শাথিনা কিহন্দুনা জাতি অমবু অতোপ্পা জাতি অমদগী মহাক্কীদমক লৌশিন্নবা হোৎনখিব্রা?
\v 35 যেহোবাদি ঈশ্বরনি হায়বা নহাক্না খঙনবা নঙোন্দা পূম্নমক উহল্লবনি; মহাক নত্তনা অতৈ কনাসু লৈতে~।
\v 36 মহাক্না নহাকপু তাকপিনবা স্বর্গদগী মহাক্না নহাকপু মহাক্কী খোঞ্জেন তাহনবিখি; অদুগা মালেমদা মহাক্না নহাকপু মহাক্কী অচৌবা মৈ উহনবিখি, অদুগা নহাক্না মহাক্কী ৱা মৈরক্তগী তাখি~।
\v 37 মহাক্না নহাক্কী নপা নপুশিংবু নুংশিবিবা মরম্না মহাক্না মখোয়গী তুংদা ধারা খন্দোকখি, অদুগা মহাক্কী অচৌবা পাঙ্গলগী মপান্না মহাক্না নহাকপু ইজিপ্তগী মশামক্না পুথোকপিখি~।
\v 38 মসি নঙোন্দগী হেন্না চাউবা অমসুং নঙোন্দগী হেন্না কনবা জাতিশিংবু নহাক্কী নমাঙদগী তান্থোক্তুনা, নহাক্না ঙসি ওইবগুম্না, নহাকপু পুশিন্দুনা মখোয়গী লৈবাক অদু ফংফম থোকপা ওইনা নঙোন্দা পীননবনি~।
\v 39 মরম অদুনা নুমিৎ অসিদা খঙউ অমসুং থম্মোইদা খল্লু, মদুদি মথক্তা স্বর্গ অমসুং মখাদা মালেম অসিদা যেহোবা, মহাক ঈশ্বরনি; অতৈ কনা অমতা লৈতে~।
\v 40 মরম অদুনা নহাক অমসুং নহাক্কী তুংদা লাক্কদবা নচাশিংদা য়াইফবা ওইনবা, অদুগা নহাক্কী ঈশ্বর যেহোবানা নঙোন্দা মতম পূম্নমক্কী ওইনা পীরবা লৈবাক অদুদা নপুন্সি শাংনা লৈনবা, ঐনা ঙসি নঙোন্দা পীবা মহাক্কী পথাপশিং অমসুং মহাক্কী য়াথংশিং অদু নহাক্না ঙাকউ~।>>
\s1 চঙজফম সহরশিং
\p
\v 41 অদুদগী মৌশিনা যোর্দান তুরেনগী নোংপোক থংবা নাকন্দা, নুমিৎ থোকফম্লোমদা সহর অহুম তোঙান্না থমখি~।
\v 42 মসিদি মীহাৎপা অমনা হাৎকে হায়না খন্দনা অমসুং হান্নদগী য়েংথিনবা লৈতনা মহাক্কী য়ূম্লোন্নবা অমবু হাৎলবদি, মীহাৎপা অদুনা মফম অদুদা চেনশিন্নবনি, অদুগা সহরশিং অসিগী মরক্তগী অমদা চেনশিল্লবদি মহাক্না হিংজগনি~।
\v 43 সহরশিং অদুদি অসিনি: রূবেন মচাশিংগী লৈতেম মান্নবা লমহাঙদা লৈবা বেজের, গাদ মচাশিংগী গিলিয়দতা লৈবা রামোৎ অমসুং মনাসেগী মচাশিংগী বাশন্দা লৈবা গোলান~।
\p
\v 44 ইস্রায়েল মচাশিংগী মমাঙদা মৌশিনা থমখিবা ৱায়েন য়াথং অদু মসিনি;
\v 45 ইস্রায়েল মচাশিংনা ইজিপ্তগী থোক্লক্লবা মতুংদা, মৌশিনা মখোয়দা হায়খিবা সাক্ষীশিং, পথাপশিং অমসুং ৱায়েনশিং অদু অসিনি;
\v 46 যোর্দান তুরেনগী নোংপোক্তা, বেৎ পেওরগী মমাঙদা লৈবা তম্পাক্তা, হেশবোন্দা লৈবা অমোরী মচাশিংগী নিংথৌ সীহোনগী লৈবাক্তা পূম্নমক অদু হায়খিবনি, অদুগা মৌশি অমসুং ইস্রায়েল মচাশিংনা ইজিপ্তগী থোক্লক্লবা তুংদা মখোয়না নিংথৌ অসি হাৎখি~।
\v 47 অদুগা মখোয়না মহাক্কী লৈবাক অমসুং বাশনগী নিংথৌ ওগকী লৈবাক, যোর্দান তুরেনগী নোংপোক্তা নুমিৎ থোক্লকফম্লোমদা লৈবা অমোরী মচাশিংগী নিংথৌ অনী অসিগী লৈবাকশিং খূৎ চনখি;
\v 48 আর্নোন তুরেনগী তোর্বান্দা লৈবা অরোয়েরদগী সিয়োন চীং, হায়বদি হর্মোন ফাওবনি,
\v 49 যোর্দান তুরেনগী নোংপোক থংবা অরাবা পূম্নমক য়াওনা পিসগা চীংখোঙদা অরাবাগী পাৎ ফাওবনি~।
\c 5
\s1 ৱায়েন য়াথং তরা
\p
\v 1 মৌশিনা ইস্রায়েল পূম্নমকপু কৌরগা মখোয়দা হায়খি, <<হে ইস্রায়েল, ঐনা ঙসি নখোয়না তানবা হায়রিবা পথাপশিং অমসুং ৱায়েনশিং অদু নখোয়না তম্নবা অমসুং চেকশিন্না ঙাক্নবা তাও~।
\v 2 ঐখোয়গী ঈশ্বর যেহোবানা হোরেবতা ঐখোয়গা লোয়ননা ৱালেপ্নখি~।
\v 3 যেহোবানা ঐখোয়গী ইপা ইপুশিংগা ৱালেপ্নবা অসি লেপ্নখিবা নত্তে, অদুবু ঙসি মফম অসিদা হিংদুনা লৈরিবা ঐখোয় পূম্নমক্কা লেপ্নবনি~।
\v 4 যেহোবানা চীংদা মৈরক্তগী নখোয়গা মায়গা মায়গা ওনশিন্নদুনা ৱারী শাদুনা হায়খি~।
\v 5 ঐনা মতম অদুদা যেহোবা অমসুং নখোয়গী মরক্তা, নখোয়দা যেহোবাগী ৱা অদু হায়নবা লেপ্লম্মী; মরমদি নখোয়না মৈ অদুগী মরম্না কিরম্মী অমসুং চীংদা নখোয় কারমদে~। মহাক্না হায়রকই,
\v 6 <নহাকপু ইজিপ লৈবাক্তগী, মীনাই ওইরম্বদগী পুথোকপিরকপা ঐদি যেহোবা নহাক্কী ঈশ্বরনি~।
\v 7 ঐগী মাঙদা নহাক্কী অতোপ্পা লাইশিং লৈরোইদবনি~।
\v 8 নহাক্না নশাগীদমক অহকপা মূর্ত্তি অমতা শারোইদবনি, অতিয়া থক্তা লৈবা নৎত্রগা মখা মালেমদা লৈবা নৎত্রগা মালেম মখাগী ঈশিং মনুংদা লৈবা করিগুম্বা অমগী মওং মানবা অমতা শারোইদবনি~।
\v 9 নহাক্না মখোয়দা নকোক নোন্থরোইদবনি অমসুং মখোয়বু থৌগল তৌরোইদবনি; মরমদি নহাক্কী ঈশ্বর যেহোবা ঐদি খম্বন চাউবা ঈশ্বরনি, ঐনা মপাশিংগী অয়োল অরানগী মরম্না ঐবু য়েংথিবা মখোয়গী অহুমশুবা অমসুং মরিশুবা মীরোন্দা মচাশিংবু চৈরাক পী~।
\v 10 অদুবু ঐবু নুংশিবা অমসুং ঐগী য়াথংশিং ঙাকপা মখোয় লীশীং লীশীংদা নুংশি থৌজান উৎপি~।
\v 11 নহাক্না নহাক্কী ঈশ্বর যেহোবাগী মিং অরেম্বদা পল্লোইদবনি; মরমদি মহাক্কী মিং অরেম্বদা পনবা মহাক অদুবু যেহোবানা মরান লৈতবনি হায়না লৌরোই~।
\v 12 নহাক্কী ঈশ্বর যেহোবানা নঙোন্দা য়াথং পীখিবগুম্না, পোত্থাবা নুমিৎ অদু শেংনা থম্নবা ঙাকউ~।
\v 13 নুমিৎ তরুক্নি নহাক্না থবক শূগদবনি অমসুং নহাক্কী থবক পূম্নমক তৌগদবনি;
\v 14 অদুবু তরেৎনিশুবা নুমিৎ অসি নহাক্কী ঈশ্বর যেহোবাগী পোত্থাবা নুমিৎনি~। মদুগী মনুংদা নহাক, নহাক্কী নচা নিপা, নহাক্কী নচা নুপী, নহাক্কী মীনাই নিপা, নহাক্কী মীনাই নুপী, নহাক্কী শল্লাবা, নহাক্কী লোলা, নহাক্কী শা শন, নহাক্কা লৈমিন্নবা নহাক্কী লম্লানবা মীনা নহাক্কুম্না নহাক্কী মীনাই নিপা অমসুং মীনাই নুপীনা পোত্থাবা ফংনবা নুমিৎ অদুদা করিগুম্বা থবক অমতা তৌরোইদবনি~।
\v 15 ইজিপ লৈবাক্তা নহাক মীনাই ওইরম্বনি অমসুং নহাক্কী ঈশ্বর যেহোবানা অকনবা খূৎ অমসুং পাম্বোম তিংদুনা মফম অদুদগী নহাকপু পুথোকপিরকখিবনি হায়বা নীংশিংউ; মরম অদুনা নহাক্কী ঈশ্বর যেহোবানা পোত্থাবা নুমিৎ ঙাক্নবা নঙোন্দা য়াথং পীখি~।
\p
\v 16 <নহাক্কী ঈশ্বর যেহোবানা নঙোন্দা য়াথং পীখিবগুম্না, নমা নপাবু ঈকাই খুম্নৌ; নহাক্কী ঈশ্বর যেহোবানা নঙোন্দা পীবিরিবা লৈবাক অদুদা নপুন্সি নুংশাংনা লৈনবা অমসুং নহাক্কী য়াইফবা ওইনবনি~।
\p
\v 17 <নহাক্না মী হাৎলোইদবনি~।
\p
\v 18 <নহাক্না মীতূ মীৱা লান্নরোইদবনি~।
\p
\v 19 <নহাক্না হূরাল্লোইদবনি~।
\p
\v 20 <নহাক্না নহাক্কী য়ূম্লোন্নবগী মথক্তা অরানবা সাক্ষী পীরোইদবনি~।
\p
\v 21 <নহাক্না নহাক্কী য়ূম্লোন্নবগী নুপীবু করাম্লোইদবনি অমসুং নহাক্কী য়ূম্লোন্নবগী য়ূম-কৈ, মহাক্কী লৌবুক নৎত্রগা মহাক্কী মীনাই নিপা, মীনাই নুপী, মহাক্কী শল্লাবা, নৎত্রগা মহাক্কী লোলা, নৎত্রগা নহাক্কী য়ূম্লোন্নবগী করিগুম্বা পোৎ অমতা মিহৌরোইদবনি~।>
\p
\v 22 <<ৱাশিং অসি যেহোবানা চীংদা মৈরক্তগী, লৈচিনগী মরক্তগী অমসুং শূকমুক মম্বদগী নখোয়গী তিল্লিবা মীয়াম পূম্নমক অদুদা অহৌবা খোঞ্জেন্না হায়খিবনি; অদুগা মহাক্না করিগুম্বা অমতা হাপচিনখিদে~। অদুদগী মহাক্না মখোয় অদু নূঙগী কোর্বাক অনীদা ইরগা ঐঙোন্দা পীখি~।
\v 23 অদুগা চীং অদু মৈ চাক্তুনা লৈরিঙৈদা, নখোয়না অমম্বদগী খোঞ্জেন অদু তাবদা নখোয়, নখোয়গী শলাইগী মকোকশিং অমসুং অহল্লমন পূম্নমক্না ইনাক্তা লাকখি~।
\v 24 অদুগা নখোয়না হায়খি, <য়েংউ, ঐখোয়গী ঈশ্বর যেহোবানা ঐখোয়দা মহাক্কী মতিক মঙান অমসুং মহাক্কী মতিক মগুন উৎপিরে অমসুং ঐখোয়না মৈরক্তগী মহাক্কী খোঞ্জেন তাখি, অদুগা ঐখোয়না ঙসি উরে, মদুদি ঈশ্বরনা মী অসিগা ৱা ঙাঙনরবসু মহাক হিংই~।
\v 25 মরম অদুনা হৌজিক ঐখোয়না করিগী শিগনি? মরমদি মসিগী অচৌবা মৈ অসিনা ঐখোয়বু তুম্না চাক্কনি; করিগুম্বা ঐখোয়না ঐখোয়গী ঈশ্বর যেহোবাগী খোঞ্জেন অমুক হন্না তারবদি ঐখোয় শিগনি~।
\v 26 মরমদি ঐখোয়গুম্না মৈরক্তগী ৱা ঙাঙলকপা অহিংবা ঈশ্বরগী খোঞ্জেন তারগা হিংদুনা লৈবা হকচাং পানবা পূম্নমক্কী মরক্তা কনা লৈবগে?
\v 27 নহাক্না নকশিল্লগা ঐখোয়গী ঈশ্বর যেহোবানা হায়বা অদু তাও~। ঐখোয়গী ঈশ্বর যেহোবানা নঙোন্দা হায়বা পূম্নমক অদু ঐখোয়দা হায়য়ু, অদুগা ঐখোয়না মদু তারগা তৌগনি~।>
\v 28 অদুগা নখোয়না ঐঙোন্দা ৱা হায়বা মতমদা যেহোবানা নখোয়গী ৱাশিং অদু তাবিখি; অদুগা যেহোবানা ঐঙোন্দা হায়খি, <মীশিং অসিনা নঙোন্দা হায়বা মখোয়গী ৱাশিং অদু ঐনা তারে; মখোয়না হায়বা পূম্নমক অফবনি~।
\v 29 মখোয়গী অমসুং মখোয়গী মচাশিংগী মতম পূম্নমক্কী ওইনা য়াইফবা ওইনবা ঐবু কিজদুনা তত্তনা ঐগী য়াথং পূম্নমক ঙাক্নবা মখোয়গী অসিগুম্বা থম্মোই লৈরম্লবদিকো!
\v 30 চত্তুনা মখোয়দা হায়য়ু, <<নখোয়না নখোয়গী ফিয়ূমশিংদা অমুক হন্না চৎলু~।>>
\v 31 অদুবু নহাক্তি মফম অসিদা ঐগী নাক্তা লেপ্পু, নহাক্না মখোয়বু তম্বিনবা, ঐনা ৱায়েন য়াথং পূম্নমক, পথাপশিং অমসুং ৱায়েনশিং অদু নঙোন্দা হায়গে, মরমদি ঐনা মখোয়দা খূৎ চন্নবা পীবিবা লৈবাক অদুদা মখোয়না মদু ঙাক্ননবনি~।>
\v 32 মরম অদুনা নখোয়গী ঈশ্বর যেহোবানা নখোয়দা য়াথং পীবগুম্না, নখোয়না মদু তৌনবা চেকশিল্লু; নখোয়না য়েৎলোমদা অমসুং ওইরোমদা লৈথোক্কনু~।
\v 33 নখোয় হিংনবা, নখোয়গী য়াইফবা ওইনবা অমসুং নখোয়না খূৎ চনগদবা লৈবাক অদুদা পুন্সি নুংশাংনা লৈনবা, নখোয়গী ঈশ্বর যেহোবানা নখোয়দা য়াথং পীবা লম্বী পূম্নমক অদুদা নখোয়না চৎকদবনি~।
\c 6
\s1 ঈশ্বর নুংশিনবা পাউতাক
\p
\v 1 <<নখোয়না লান্থোক্তুনা খূৎ চনগদবা লৈবাক অদুদা নখোয়না তৌনবা, নখোয়দা তম্বিনবগীদমক, নখোয়গী ঈশ্বর যেহোবানা পীখিবা য়াথংশিং, পথাপশিং, ৱায়েনশিং অদু অসিনি;
\v 2 মসি নহাক, নচা নিপা অমসুং নশূশিংনা নহাক্কী ঈশ্বর যেহোবাবু কিদুনা ঐনা নঙোন্দা পীবা মহাক্কী ৱায়েন পথাপ পূম্নমক অমসুং মহাক্কী য়াথংশিং নপুন্সি চুপ্পা ঙাক্নবনি অমসুং নহাক্কী পুন্সি নুংশাংনবনি~।
\p
\v 3 <<মরম অদুনা নহাক্কী নপা নপুশিংগী ঈশ্বর যেহোবানা নঙোন্দা ৱাশকপিখিবগুম্না, শঙ্গোম অমসুং খোইহি চেনবা লৈবাক অদুদা নহাক্কী য়াইফবা ওইনবা অমসুং নখোয়গী মশীং য়াম্না হেনগৎনবা, হে ইস্রায়েল, নহাক তাও অমসুং মদু ঙাক্নবা চেকশিল্লু~।
\v 4 হে ইস্রায়েল, তাও; ঐখোয়গী ঈশ্বর যেহোবাদি, যেহোবা অমতনি~।
\v 5 নহাক্কী ঈশ্বর যেহোবাবু নথম্মোই অপূম্বা, নথৱায় অপূম্বা য়াওনা অমসুং নপাঙ্গল পূম্নমক্কা লোয়ননা নুংশিগদবনি~।
\p
\v 6 <<ঙসি ঐনা নঙোন্দা পীরিবা ৱাশিং অসি নহাক্কী থম্মোইদা থমগদবনি;
\v 7 অদুগা নহাক্না নহাক্কী নচাশিংদা মখোয় অসি চেকশিন্না তম্বিগদবনি, অদুগা নহাক্না নহাক্কী য়ূমদা ফম্বা মতমদা, নহাক্না লম্বীদা চৎপা মতমদা, নহাক্না হিপ্পা মতমদা অমসুং নহাক্না হৌগৎপা মতমদা মখোয়গী মরমদা হায়গদবনি~।
\v 8 নহাক্না মখোয় অদু নখূত্তা খূদম ওইনা পুনগদবনি অমসুং মখোয় অদু নরাইবক্তা \f + \fr 6:8 \fk ফিয়েৎ: \ft ঈশ্বরগী ৱাহৈ পরেং খরা হাপ্নবা শঊন্না শাবা পোৎ~।\f*ফিয়েৎকুম্না লৈগদবনি~।
\v 9 অদুগা নহাক্না মখোয় অদু নহাক্কী থোঙগী থোঙবাশিংদা অমসুং নহাক্কী থোঙজাউশিংদা ইগদবনি~।
\v 10 অদুগা নহাক্কী ঈশ্বর যেহোবানা নহাক্কী নপা নপুশিং, অব্রাহাম, ইসাক অমসুং যাকোবতা ৱাশকপিখিবা লৈবাক অদুদা মহাক্না নহাকপু পুশিল্লবা মতমদা অমসুং নহাক্না শেমগৎখিদবা চাউরবা অমসুং ফজরবা সহরশিং মহাক্না নঙোন্দা পীবা মতমদা,
\v 11 অদুগা নহাক্না পৈশিনখিদবা অফবা পোৎশিংনা থল্লবা য়ূমশিং, নহাক্না তৌখিদবা অতৌবা গুহাশিং, নহাক্না থাখিদবা অঙ্গুরগী ইংখোলশিং অমসুং চোর্ফোল পাম্বীশিং মহাক্না নঙোন্দা পীবিবা মতমদা, নহাক্না চাদুনা নপূক থনবা মতমদা;
\v 12 মতম অদুদা নহাক্না মীনাই ওইরম্বা মফমদগী, হায়বদি ইজিপ লৈবাক্তগী পুথোকপিরকপা যেহোবাবু কাউদনবা চেকশিল্লু~।
\v 13 নহাক্না নহাক্কী ঈশ্বর যেহোবাবু \f + \fr 6:13 \fk কিবা: \ft ঈকাই খুম্ননা কিবা~।\f*কিগদবনি অমসুং মহাকপু থৌগল তৌগদবনি অমসুং মহাক্কী মিং পন্দুনা ৱাশক্কদবনি~।
\v 14 নখোয়না অতোপ্পা লাইশিং, হায়বদি নখোয়গী অকোয়বদা লৈবা মীশিং অদুগী লাইশিংগী মতুং ইন্দুনা চৎলোইদবনি,
\v 15 মরমদি নখোয়গী নরক্তা লৈবা নহাক্কী ঈশ্বর যেহোবাদি খম্বন চাউবা ঈশ্বরনি, নৎত্রবদি নখোয়গী নরক্তা লৈবা নহাক্কী ঈশ্বর যেহোবাগী অশাউবা অদু নহাক্কী নথক্তা হৈথগনি অমসুং মালেমগী লৈমায়দগী নহাকপু মাঙহনগনি~।
\p
\v 16 <<নখোয়না মাসসাদা মহাকপু চাং য়েংখিবগুম্না, নখোয়না নখোয়গী ঈশ্বর যেহোবাবু চাং য়েংলোইদবনি~।
\v 17 নখোয়গী ঈশ্বর যেহোবাগী য়াথংশিং, মহাক্না নঙোন্দা পীখিবা মহাক্কী সাক্ষীশিং অমসুং মহাক্কী পথাপশিং অদু নখোয়না চেকশিন্না ঙাক্কদবনি~।
\v 18 অদুগা নহাক্কী য়াইফবা ওইননবা অমসুং যেহোবানা নহাক্কী নপা নপুশিংদা ৱাশকপিখিবা অফবা লম অদুদা নহাক্না চঙদুনা খূৎ চন্নবা, নহাক্না যেহোবাগী মিৎয়েংদা চুম্বা অমসুং ফবা অদু তৌগদবনি~।
\v 19 অদুগা মসি যেহোবানা হায়বগুম্না, নহাক্কী মাঙদগী নহাক্কী য়েক্নবা পূম্নমক তান্থোক্নবনি~।
\v 20 লাক্কদবা মতমদা নহাক্কী নচা নিপাশিংনা নঙোন্দা হংলগনি, <ঐখোয়গী ঈশ্বর যেহোবানা নখোয়দা পীরম্বা সাক্ষীশিং, পথাপশিং, ৱায়েনশিং অসিগী অর্থ করিনো?>
\v 21 মতম অদুদা নহাক্না নচা নিপাশিংদা হায়গদবনি, <ঐখোয় ইজিপ্তা ফেরাউগী মীনাই ওইরম্বনি, অদুগা যেহোবাগী অকনবা খূৎকী মপান্না ঐখোয়বু ইজিপ্তগী পুথোকপিরকখিবনি;
\v 22 অদুগা ঐখোয়গী মাঙদা যেহোবানা ইজিপ্তা, ফেরাউদা অমসুং মহাক্কী ইমুং মনুং পূম্নমক্তা অচৌবা অমসুং শাথিবা খূদমশিং অমসুং অঙকপশিং উৎখি;
\v 23 অদুগা মহাক্না ঐখোয়গী ইপা ইপুশিংদা ৱাশকপিখিবা লৈবাক অদুদা ঐখোয়বু পুশিনবিনবা অমসুং মদু ঐখোয়দা পীবিনবা, মফম অদুদগী মহাক্না ঐখোয়বু পুথোকপিরকপনি~।>
\v 24 অদুগা ঙসি ওইরিবগুম্না, মহাক্না ঐখোয়বু হিংনা থম্বিনবা অমসুং মতম পূম্নমক্তা ঐখোয়গী অফবা ওইনবা, ঐখোয়গী ঈশ্বর যেহোবাবু কিনবা, যেহোবানা পথাপ পূম্নমক অসি ঙাক্নবা ঐখোয়দা য়াথং পীবিখি~।
\v 25 মহাক্না ঐখোয়দা য়াথং পীখিবগুম, ঐখোয়না ঐখোয়গী ঈশ্বর যেহোবাগী মাঙদা য়াথং পূম্নমক অসি চেকশিন্না ঙাক্লবদি, মদু ঐখোয়গী ধর্ম্মচেনবা ওইগনি~।
\c 7
\s1 অতোপ্পা জাৎশিংবু তান্থোক্নবা য়াথং
\p
\v 1 <<নহাক্না খূৎ চন্নবা চৎলিবা লৈবাক অদুদা নহাক্কী ঈশ্বর যেহোবানা নহাকপু পুশিনবিবা মতমদা অমসুং নহাক্কী মাঙদগী নঙোন্দগী হেন্না চাউবা অমসুং কনবা জাতি তরেৎ: হেৎকী মচাশিং, গির্গাশীগী মীশিং, অমোরীগী মীশিং অমসুং কেনানগী মীশিং, পেরিজী মচাশিং, হিব্বীগী মীশিং অমসুং যিবূস্তা লৈবা মীশিং, জাতি ময়াম অসি তান্থোকপা মতমদা,
\v 2 অদুগা নহাক্কী ঈশ্বর যেহোবানা মখোয়বু নহাক্কী মাঙদা পীথোকপা মতমদা, নহাক্না মখোয়বু হাৎকদবনি অমসুং মখোয়বু তুম্না মাঙহনগদবনি; নহাক্না মখোয়গা ৱালেপ্নরোইদবনি অমসুং মখোয়দা চানবিবা উৎলোইদবনি~।
\v 3 নহাক্না মখোয়গা চারৌ মৌরৌনরোইদবনি; নহাক্কী নচা নুপী মহাক্কী মচা নিপাদা পীরোইদবনি অমসুং মহাক্কী মচা নুপীবু নহাক্কী নচা নিপাগীদমক লৌরোইদবনি~।
\v 4 মরমদি মখোয়না নহাক্কী নচা নিপাবু ঐগী ইতুং ইল্লম্বদগী চিংথোকখিগনি, মদুদা মখোয়না অতোপ্পা লাইশিং থৌগল তৌগনি; অদুনা যেহোবানা নহাক্কী নথক্তা অশাউবা হৈথগনি অমসুং খঙহৌদনা নহাকপু মাঙহনগনি~।
\v 5 অদুবু অসুম্না নখোয়না মখোয়বু তৌগদবনি: নখোয়না মখোয়গী লাৎনপূংশিং মাঙহনগদবনি, মখোয়গী নূঙগী য়ূম্বীশিং, মখোয়গী \f + \fr 7:5 \fk অশেরা: \ft ফিনিসিয়াগী মীশিংগী উনা শাবা লাইরেম্বী অমসুং মহাক্কী মূর্ত্তি~।\f*অশেরা মূর্ত্তিশিং ককথৎকদবনি অমসুং মখোয়গী অহকপা মূর্ত্তিশিং মৈ থাগদবনি~।
\v 6 মরমদি নহাক্কী ঈশ্বর যেহোবাগী মফমদা নহাক্তি অশেংবা জাতিনি; মালেমগী লৈমায়দা লৈবা মী পূম্নমক্কী মনুংদগী নহাক্কী ঈশ্বর যেহোবানা নহাকপু মহাক্কী অথোইবা মী ওইনবা খন্দোকপিরে~।
\p
\v 7 <<অতোপ্পা জাতি পূম্নমক্তগী নখোয়না মশীং য়াম্বা হেল্লি হায়দুনা যেহোবানা নখোয়বু নুংশিবিবা নৎত্রগা নখোয়বু খন্দোকপিবা নত্তে; মরমদি জাতি পূম্নমক্তগী নখোয়না মশীং ইয়াম য়াম্লমদে~।
\v 8 অদুবু যেহোবানা নখোয়বু নুংশিবিবা মরমদগী অমসুং মহাক্না নখোয়গী নপা নপুশিংদা ৱাশকপিখিবা ৱাশক ঙাকপিবা মরমদগী, যেহোবাগী অকনবা খূৎনা নখোয়বু পুথোক্লকখি অমসুং মীনাই ওইরম্বা মফম, ইজিপকী নিংথৌ ফেরাউগী খূত্তগী হন্দোকপিখি~।
\v 9 মরম অদুনা নখোয়না খঙউ, নহাক্কী ঈশ্বর যেহোবাদি ঈশ্বরনি, মহাক্তি থাজবা য়াবা ঈশ্বরনি~। মহাকপু নুংশিবা অমসুং মহাক্কী য়াথং ঙাকপা মীরোন লীশীং ফাওবা মহাক্না ৱালেপ্নবা ঙাকপি অমসুং লেঙদ্রবা নুংশিবা উৎপি~।
\v 10 মহাক্না যেহোবাবু য়েংথিবা মখোয়বু মাঙহন্নবা ফোংনা লমন খুম্মী; মহাকপু য়েংথিবা মহাকপু লমন খুম্বদা মহাক্না থীন্থরোই; মহাক্না মহাকপু ফোংনা লমন খুমগনি~।
\v 11 মরম অদুনা পূম্নমক অদু তৌনবা ঙসি ঐনা নঙোন্দা পীবা য়াথংশিং, ৱায়েন পথাপশিং, ৱায়েনশিং অদু নহাক্না ঙাক্কদবনি~।
\p
\v 12 <<করিগুম্বা নখোয়না ৱায়েনশিং অসি পূক্নীং চঙনা তারবদি অমসুং ঙাক্লবদি অমসুং তৌরবদি, নহাক্কী ঈশ্বর যেহোবানা নপা নপুশিংদা ৱাশকখিবা ৱালেপ্নবা অমসুং লেঙদ্রবা নুংশিবা অদু মহাক্না নহাক্কী নফমদা থম্বিগনি~।
\v 13 অদুগা মহাক্না নহাকপু নুংশিবিগনি, বোর পীবিগনি অমসুং মশীং য়ামহনবিগনি; মহাক্না নঙোন্দা পীনবা নপা নপুশিংদা ৱাশকপিখিবা লৈবাক অদুদা মহাক্না নহাক্কী পূকনুংগী মহৈ, নহাক্কী লমগী মহৈ, নহাক্কী মহৈ মরোং, নহাক্কী য়ু, নহাক্কী থাউ, নহাক্কী শা শন, নহাক্কী হামেং য়াউগী মচাশিংবু মশীং য়ামহনবিগনি~।
\v 14 নহাক্না জাতি পূম্নমক্তগী হেন্না বোর ফংগনি; নখোয়গী নরক্তা চাবোক্তবা নিপা নৎত্রগা নুপী, নৎত্রগা নখোয়গী শা শনগী মরক্তা মচা পোক্তবা লৈরোই~।
\v 15 যেহোবানা নঙোন্দগী অনাবা পূম্নমক লৌথোকপিগনি অমসুং ইজিপ্তা থোকখিবা নহাক্না খঙবা ফত্তবা লায়নাশিং অমতা নঙোন্দা থোকহল্লোই, অদুবু নহাকপু য়েংথিবা মখোয় পূম্নমক্কী মথক্তদি মদু থোকহনগনি~।
\v 16 অদুগা নহাক্কী ঈশ্বর যেহোবানা নঙোন্দা পীগদবা মী পূম্নমক অদু নহাক্না তুম্না মাঙহনগদবনি; নহাক্কী মিৎনা মখোয়বু নুংশিনা য়েংলোইদবনি অমসুং নহাক্না মখোয়গী লাইশিং থৌগল তৌরোইদবনি; মরমদি মদুনা নঙোন্দা লাং ওইগনি~।
\v 17 নহাক্না নপূক্নীংদা হায়রবদি, <জাতিশিং অসিনা ঐঙোন্দগী মশীং হেল্লি, ঐনা মখোয়বু করম্না তান্থোকপা ঙমগনি?>
\v 18 নহাক্না মখোয়বু কিরোইদবনি, অদুবু নহাক্কী ঈশ্বর যেহোবানা ফেরাউদা অমসুং ইজিপ অপূম্বদা তৌখিবা অদু নীংশিংউ;
\v 19 নহাক্কী নমিৎনা অচৌবা চাংয়েংশিং উখি, অদুগা খূদমশিং, অঙকপশিং, অকনবা খূৎ অমসুং পাম্বোম তিংদুনা নহাক্কী ঈশ্বর যেহোবানা নহাকপু পুথোকপিরকপনি; অদুম্না নহাক্না কিরিবা জাতি পূম্নমক্তা নহাক্কী ঈশ্বর যেহোবানা তৌবিগনি~।
\v 20 অদুগীসু মথক্তা মখোয়গী মরক্তগী লেমহৌদুনা নহাক্কী মাঙদা লোত্তুনা লৈবা মখোয় অদু মাঙহন্দ্রিবা ফাওবা, নহাক্কী ঈশ্বর যেহোবানা মখোয়গী মরক্তা খোইবীনিংথৌ থাগনি~।
\v 21 নহাক্না মখোয়বু কিদুনা নিক্লোইদবনি; মরমদি নহাক্কী ঈশ্বর যেহোবা, অঙকপা অমসুং অকিবগী মশক ওইবা ঈশ্বর নখোয়গী নরক্তা লৈ~।
\v 22 অদুগা নহাক্কী ঈশ্বর যেহোবানা নহাক্কী নমাঙদগী জাতিশিং অদু খরা খরা পুথোক্কনি; নহাক্না মখোয়বু অমুক্তদা মাঙহল্লোইদবনি, নৎত্রবদি নহাক্কী অকোয়বদা লম্লক্কী শাশিং হেনগৎলক্কনি~।
\v 23 অদুবু নহাক্কী ঈশ্বর যেহোবানা মখোয়বু নঙোন্দা পীথোক্কনি অমসুং মখোয়বু তুম্না মাঙহন্দ্রিবা ফাওবা অচৌবা মাঙ তাকপা থোকহন্দুনা মখোয়বু তুম্না মাঙহনগনি~।
\v 24 অদুগা মহাক্না মখোয়গী নিংথৌশিং নহাক্কী নখূত্তা পীগনি অমসুং নহাক্না মখোয়গী মমিং অতিয়াগী মখাদগী মুথৎকনি; নহাক্না মখোয়বু তুম্না মাঙহন্দ্রিবা ফাওবা মী কনানসু নহাক্কী মাঙদা লেপ্পা ঙম্লোই~।
\v 25 নখোয়না মখোয়গী লাইশিংগী অহকপা মূর্ত্তিশিং মৈ থাদোক্কনি; অদুগা নহাক্না মদুদা য়াওবা সনা, লুপা অদু পাম্লোইদবনি অমসুং নহাক্কীদমক মদু লৌরোইদবনি, অদু নৎত্রবদি নহাক মদুগী লাংদা থুগনি; মরমদি মদু নহাক্কী ঈশ্বর যেহোবাগী মফমদা তুক্কচনিংঙাইনি~।
\v 26 নহাক্না তুক্কচনিংঙাই ওইবা পোৎ নহাক্কী য়ূমদা পুশিল্লোইদবনি, অদু নৎত্রবদি নহাকসু মদুগা মান্ননা শিরাপকী পোৎ ওইগনি, অদুবু নহাক্না মদু য়াম্না হঙ্গোইগদবনি অমসুং য়াম্না তুক্কচগদবনি; মরমদি মদু শিরাপকী মশক ওইবা পোৎনি~।
\c 8
\s1 ঈশ্বরবু কাউদনবা পাউতাক
\p
\v 1 <<ঙসি ঐনা নঙোন্দা পীরিবা য়াথংশিং অসি নখোয়না ঙাক্কদবনি, অদুগা নখোয় হিংজগনি অমসুং মশীং য়ামখৎকনি অমসুং যেহোবানা নখোয়গী নপা নপুশিংদা ৱাশকপিখিবা লৈবাক অদুদা চঙদুনা খূৎ চনগনি~।
\v 2 অদুগা নহাকপু নোল্লুকহন্নবা, নহাকপু চাং য়েংনবা, নহাক্কী থম্মোইদা করি লৈ হায়বা খঙনবা অমসুং নহাক্না মহাক্কী য়াথংশিং ঙাক্কনি ঙাক্লোই হায়বা খঙনবা, নহাক্কী ঈশ্বর যেহোবানা নহাকপু চহী নিফু অসি লমহাঙদা চিংবিরকখিবা লম্বী পূম্নমক অদু নীংশিংউ~।
\v 3 মহাক্না নহাকপু নোল্লুকহনখি, নপূক লামহনখি, অদুগা নহাকসু নহাক্কী নপা নপুনসু খঙদবা মান্না নহাকপু পীজখি, মরমদি মহাক্না নহাকপু খঙহন্নবনি মদুদি মীওইবনা তলতনা হিংবা নত্তে, অদুবু যেহোবাগী চীন্দগী থোক্লকপা ৱাহৈ খুদিংগী মপান্না হিংগনি~।
\v 4 চহী নিফু অসি নহাক্না শেৎলিবা ফিজোন মন্থবা লৈখিদে অমসুং নহাক্কী খোঙ পোমখৎপসু লৈখিদে~।
\v 5 মী অমনা মহাক্কী মচা নিপাবু ৱারকপগুম্না, নহাক্কী ঈশ্বর যেহোবানা নহাকপু ৱারকপনি হায়বা নহাক্না নপূক্নীংদা খঙগদবনি~।
\v 6 মরম অদুনা নহাক্না মহাক্কী লম্বীদা চৎনবা অমসুং মহাকপু ঈকাই খুম্ননা কিনবা, নহাক্কী ঈশ্বর যেহোবাগী য়াথংশিং ঙাক্কদবনি~।
\v 7 মরমদি নহাক্কী ঈশ্বর যেহোবানা নহাকপু অফবা লৈবাক অমদা হায়বদি, তুরেন মচা মচা চেনবা লম, তম্পাকশিং অমসুং চীংশিংদগী থোক্লকপা ঈশিং খোংশিং অমসুং ঈফুৎশিং লৈবা লৈবাক্তা পুশিনবিরক্লি,
\v 8 লৈবাক অদুদি গেহু, বার্লি, অঙ্গুর পাম্বীশিং, হৈয়িৎ পাম্বীশিং, কফোইশিং হৌই; চোর্ফোল থাউ অমসুং খোইহিগী লৈবাক্নি;
\v 9 নহাক্না অৱাৎপা লৈতনা চিঞ্জাক চাগদবা লৈবাক্নি; মদুদা নহাক্কী অৱাৎপা করিসু লৈরোই; লৈবাক অদুগী নূঙদি য়োৎনি অমসুং নহাক্না মদুগী চীংশিংদগী কোরী তৌথোক্কনি~।
\v 10 নহাক্না চারগা থল্লবা মতমদা, মহাক্না নঙোন্দা পীবিরবা অফবা লৈবাক অদুদা নহাক্না নহাক্কী ঈশ্বর যেহোবাবু থাগৎচগনি~।
\v 11 ঙসি ঐনা নঙোন্দা পীরিবা মহাক্কী য়াথংশিং, মহাক্কী ৱায়েনশিং অমসুং মহাক্কী ৱায়েন পথাপশিং ঙাক্তদুনা নহাক্কী ঈশ্বর যেহোবাবু কাউদনবা চেকশিল্লু,
\v 12 অদু নৎত্রবদি, নহাক্না চারগা থল্লবা মতমদা, ফজবা য়ূম শারদুনা মদুদা লৈরবা মতমদা,
\v 13 অদুগা নহাক্কী শা শন অমসুং নহাক্কী হামেং য়াউ য়ামখৎলক্লবা মতমদা, নহাক্কী সনা অমসুং লুপা য়ামখৎলবদা অমসুং নহাক্কী অরৈবা পূম্নমক য়ামখৎলবদা,
\v 14 নপূক্নীং চাউথোক্তুনা নহাকপু মীনাইশঙ, হায়বদি ইজিপকী লৈবাক্তগী পুথোকপিরকপা নহাক্কী ঈশ্বর যেহোবাবু কাউগনি;
\v 15 মহূ কল্লবা লিনশিং অমসুং বৃশ্চিকশিংনা থল্লবা অচৌবা অমসুং অকিবগী মশক ওইবা লমহাঙ অমসুং ঈশিং লৈতবা ঈকংদা মহাক্না নহাকপু চিংবিখিবনি; মহাক্না নহাক্কীদমক অকনবা নূঙদগী ঈশিং থোকহনবিখি;
\v 16 মহাক্না নঙোন্দা অফবা তৌনবা অমসুং মহাক্না নহাকপু নোল্লুকহন্নবা, নহাকপু চাং য়েংনবা, মহাক্না নহাকপু লমহাঙদা নহাক্কী নপা নপুশিংনা খঙদবা মান্না পীজখি,
\v 17 নৎত্রবদি নহাক্না নথম্মোইদা হায়গনি, <ঐগী পাঙ্গন্না অমসুং ঐগী খূৎকী পাঙ্গন্না ঐগীদমক লন্থুম অসি ফংজবনি~।>
\v 18 অদুবু ঙসি ওইবগুম্না, মহাক্না নহাক্কী নপা নপুশিংদা ৱাশকখিবা মহাক্কী ৱালেপ অদু থুংহন্নবা নহাক্না নহাক্কী ঈশ্বর যেহোবাবু নীংশিংগদবনি, মরমদি নহাক্না লন্থুম ফংনবা পাঙ্গল পীবিবা অদু মহাক্নি~।
\p
\v 19 <<অদুগা নহাক্না নহাক্কী ঈশ্বর যেহোবাবু কাউথোক্লবদি অমসুং অতোপ্পা লাইশিংগী মতুং ইন্দুনা মখোয়বু থৌগল তৌরবা অমসুং মখোয়বু খুরুম্লবদি, ঙসি ঐনা নহাক্কী মায়োক্তা লাউথোক্লি, নহাক শোয়দনা মাঙগনি~।
\v 20 নখোয়না নখোয়গী ঈশ্বর যেহোবাগী ৱা ইন্দ্রবদি, নহাক্কী মাঙদা যেহোবানা জাতিশিংবু তুম্না মাঙহনখিবগুম্না নখোয়বুসু মাঙহনগনি~।
\c 9
\s1 কেনান লৈবাক পীবগী মরম
\p
\v 1 <<হে ইস্রায়েল, তাও! নঙোন্দগী হেন্না চাউবা অমসুং কনবা জাতিশিং অমসুং অতিয়া পক্না চেকপন্না কোয়শিনবা অকনবা সহরশিংদা চঙদুনা খূৎ চন্নবা নহাক্না ঙসি যোর্দান লান্থোকপা তারি,
\v 2 জাতিশিং অসি চাউই অমসুং ৱাংই, নহাক্না খঙবা \f + \fr 9:2 \fk অনাক: \ft মসি আনাক্তগী লাকখিবা চাউ শাংবা মীশিংনি~।\f*অনাকশিংগী মচা নিপাশিংনি, অদুগা মখোয়গী মরমদা অসুম্না হায়বা নহাক্না তারে, <অনাক্কী মচাশিংগী মমাঙদা কনানা লেপ্পা ঙমগনি?>
\v 3 মরম অদুনা ঙসি খঙউ, তুমহনবা মৈগুম্না নহাক্কী নমাঙ থানা লান্থোক্লিবা মহাক অদু নহাক্কী ঈশ্বর যেহোবানি~। মহাক্না মখোয়বু নহাক্কী মাঙদা মাঙহন্দুনা নমথগনি; যেহোবানা নঙোন্দা হায়বগুম্না, নহাক্না মখোয়বু খূৎ চনগনি অমসুং নহাক্না মখোয়বু থুনা মাঙহনগনি~।
\v 4 নহাক্কী ঈশ্বর যেহোবানা নহাক্কী মাঙদগী মখোয়বু তান্থোক্লবা মতুংদা, নহাক্না নপূক্নীংদা অসি হায়দুনা খনগনু, <ঐগী ধর্ম্মচেনবগী মরমগীদমক যেহোবানা ঐবু লৈবাক অসি খূৎ চন্নবা পুথোকপিরকপনি>; অদুবু জাতিশিং অসিনা ফত্তবগী মরমগীদমক যেহোবানা মখোয়বু নহাক্কী মাঙদগী তান্থোক্লিবনি~।
\v 5 নহাক্কী ধর্ম্মচেনবা, নৎত্রগা নহাক্কী পূকচেন তিংবগী মরম্না নহাক্না মখোয়গী লৈবাক অদু খূৎ চন্নবা চৎপা নত্তে, অদুবু জাতিশিং অসিনা ঈশ্বর নীংদবগী মরম্না যেহোবানা নহাক্কী নপা নপুশিং অব্রাহাম, ইসাক অমসুং যাকোবতা ৱাশকপিখিবা ৱা অদু পাঙথোক্নবা, নহাক্কী ঈশ্বর যেহোবানা মখোয়বু নমাঙদগী তান্থোকপনি~।
\v 6 মরম অদুনা খঙউ, নহাক্কী ধর্ম্মচেনবা অদুগী মরম্না নহাক্কী ঈশ্বর যেহোবানা অফবা লৈবাক অসি খূৎ চন্নবা পীবা নত্তে; মরমদি নখোয় নঙক কনবা মীশিংনি~।
\s1 সনাগী শন্নাউ
\p
\v 7 <<করম্না নহাক্না নহাক্কী ঈশ্বর যেহোবাবু লমহাঙদা মৈ হৌনা শাউনবা কাইহৌখিবা অদু নীংশিংউ অমসুং কাউগনু; নহাক্না ইজিপ লৈবাক্তগী থোক্লকপা নুমিৎ অদুদগী নখোয়না মফম অসিদা লাকপা ফাওবা নখোয়না যেহোবাগী মায়োক্তা হৌরক্লি~।
\v 8 হোরেবতসু নখোয়না যেহোবাবু মৈ হৌনা শাউনবা কাইহৌখি, অদুনা যেহোবানা নখোয়বু তুম্না মাঙহন্নবা নখোয়গী নথক্তা শাউখি~।
\v 9 অদুগা ঐনা নূঙগী কোর্বাকশিং, হায়বদি যেহোবানা নহাক্কা ৱালেপ্নখিবা নূঙগী কোর্বাকশিং অদু লৌনবগীদমক চীংথক্তা কাখৎপা মতমদা, ঐনা চীংথক্তা অহিং নিফুনি অমসুং নুংথিল নিফুনি লৈখি; ঐনা তলসু চাখিদে ঈশিংসু থকখিদে~।
\v 10 যেহোবানা ঐঙোন্দা ঈশ্বরগী খূৎশানা ইরবা নূঙগী কোর্বাক অনী পীরম্মী; অদুগা মীয়াম তিন্নবা নুমিত্তা চীংথক্তা মৈরক্তগী যেহোবানা নখোয়দা হায়খিবা ৱা পূম্নমক অদুগী মতুং ইন্না কোর্বাক অনী অদুদা ইখি~।
\v 11 অদুগা অহিং নিফুনি অমসুং নুংথিল নিফুনি অদুগী অরোইবদা অসুম্না থোকখি, যেহোবানা ঐঙোন্দা নূঙগী কোর্বাক অনী অদু, হায়বদি ৱালেপ্নবগী কোর্বাকশিং অদু পীবিখি~।
\v 12 অদুগা যেহোবানা ঐঙোন্দা হায়খি, <থৌরাঙ তৌ, মফম অসিদগী নহাক থুনা কূমথখ্রো; মরমদি নহাক্না ইজিপ্তগী পুথোক্লকপা নহাক্কী মীশিং অসি ফৎলক্ত্রে~। ঐনা মখোয়দা য়াথং পীখিবা লম্বী অদুদগী মখোয় থুনা লৈথোকখ্রে; মখোয়না মখোয়গীদমক অহৈবা মূর্ত্তি শারে~।>
\v 13 অদুগীসু মথক্তা যেহোবানা ঐঙোন্দা হায়খি, <ঐনা মীশিং অসি উরে অমসুং য়েংউ, মসি মঙক কনবা মীশিংনি~।
\v 14 ঐবু খাম্লগনু, ঐনা মখোয়বু মাঙহন্দুনা অতিয়াগী মখাদগী মখোয়গী মমিং মুথৎলগনি, অদুগা মখোয়দগী হেন্না মতিক লৈবা অমসুং মশীং য়াম্বা জাতি অমা ঐনা নঙোন্দগী শেমগনি~।>
\v 15 চীং অদু মৈ চাক্তুনা লৈরিঙৈদা ঐনা লৈথোক্লক্তুনা চীংদগী কূমথরকখি অমসুং ৱালেপ্নবগী কোর্বাক অনী অদু ঐগী খূৎ অনীদা লৈরম্মী~।
\v 16 ঐনা য়েংখিবদা, য়েংউ, নখোয়না নখোয়গী ঈশ্বর যেহোবাগী মফমদা পাপ তৌখি অমসুং নখোয়গীদমক হৈদুনা শন্নাউ শাখি; যেহোবানা নখোয়দা য়াথং পীবিখিবা লম্বী অদুদগী নখোয়না থুনা লৈথোকখ্রে~।
\v 17 অদুনা ঐনা কোর্বাক অনী অদু লৌদুনা ঐগী খূৎ অনীদগী লংথদুনা নখোয়গী নমাঙদা মখোয় অদু থুগাইখি~।
\v 18 অদুদগী ঐনা হান্নগী মতৌগুম্না অহিং নিফুনি অমসুং নুংথিল নিফুনি যেহোবাগী মাঙদা উপ্রাক্না উপ্ত‌ুনা লৈরম্মী; মহাকপু শাউনবা কাইহৌদুনা নখোয়না যেহোবাগী মিৎয়েংদা ফত্তবা তৌদুনা নখোয়না তৌখিবা পাপ পূম্নমক অদুগী মরম্না ঐনা তলসু চাখিদে ঈশিংসু থকখিদে;
\v 19 মরমদি যেহোবানা নখোয়বু মাঙহন্নবা নখোয়গী নথক্তা শাউরকপা মহাক্কী অশাউবা অমসুং মৈ হৌনা শাউবা অদু ঐনা কিজখি~। অদুবু যেহোবানা মতম অদুদসু ঐগী হায়জবা তাবিখি~।
\v 20 অদুগা যেহোবানা হারোনবু য়াম্না শাউদুনা মহাকপু মাঙহন্নবা তৌরম্লে; মতম অদুমক্তদা ঐনা হারোনগীদমকসু হায়জখি~।
\v 21 অদুগা নখোয়গী পাপকী মশক ওইরবা নখোয়না শাখিবা শন্নাউ অদু ঐনা লৌদুনা মৈ থাদোকখি, অদুগা মদু ঊফুলমুক কূপত্রিবা ফাওবা শুগাইদুনা য়াম্না কূপ্না তকখায়খি; অদুগা ঐনা মদুগী ঊফুল অদু চীংদগী চেন্থরকপা ঈশিং খোং অদুদা লংথখি~।
\v 22 অদুগা নখোয়না তাবেরা, মাসসা অমসুং কিব্রোৎ হত্তাবাদা যেহোবাবু মৈ হৌনা শাউহন্নবা কাইহৌখি~।
\v 23 অদুগা যেহোবানা নখোয়বু কাদেশ বর্নেয়াদগী থাখিবা মতমদা হায়, <চৎখৎলু, ঐনা নখোয়দা পীখিবা লৈবাক অদু খূৎ চল্লু;> মতম অদুদা নখোয়না নখোয়গী ঈশ্বর যেহোবাগী য়াথংগী মায়োক্তা হৌরকখি, অদুগা নখোয়না মহাকপু থাজখিদে অমসুং মহাক্কী খোঞ্জেনসু তাখিদে~।
\v 24 ঐনা নখোয়বু খঙখিবা নুমিৎ অদুদগী নখোয়না যেহোবাগী মায়োক্তা হৌদুনা লৈরক্লি~।
\v 25 অসুম্না যেহোবাগী মাঙদা ঐনা উপ্রাক্না উপ্ত‌ুনা লৈরম্মী~। ঐনা অহিং নিফুনি অমসুং নুংথিল নিফুনি উপ্রাক্না উপ্ত‌ুনা লৈরম্মী, মরমদি যেহোবানা নখোয়বু মাঙহনগনি হায়রম্মী~।
\v 26 মরম অদুনা ঐনা যেহোবাগী মফমদা হায়জখি, <হে ইবুংঙো, যেহোবা, নহাক্কী অঙকপা নতিক নগুন অদুগী মপান্না হন্দোকপিরকপা অমসুং নহাক্কী মতিক লৈবা খূৎ অদুনা ইজিপ্তগী পুথোকপিরকপা, নহাক্কী মীশিং অমসুং নহাক্কী ফংফম থোকপা মীশিং অসি মাঙহনবিগনু~।
\v 27 নহাক্কী ননাইশিং অব্রাহাম, ইসাক অমসুং যাকোব নীংশিংবিয়ু; মীশিং অসিগী মঙক কনবা, মখোয়গী ঈশ্বর নীংদবা অমসুং মখোয়গী পাপ অদুদা য়েংবিরগনু,
\v 28 অদু নৎত্রবদি নহাক্না ঐখোয়বু পুথোকপিরকপা লৈবাক অদুগী মীনা হায়গনি, <<যেহোবানা মখোয়দা পীবিগনি হায়না ৱাশকপিখিবা লৈবাক অদুদা মহাক্না মখোয়বু পুশিনবা ঙমখিদ্রে অমসুং মহাক্না মখোয়বু য়েংথিবা মরম্না মহাক্না মখোয়বু লমহাঙদা হাৎননবা মহাক্না মখোয়বু পুথোকপিরকপনি~।>>
\v 29 অদুবু মখোয় অসি নহাক্কী অঙকপা পাঙ্গন্না অমসুং নহাক্কী পাম্বোম তিংদুনা নহাক্না মখোয়বু পুথোকপিরকপা নহাক্কী মীশিংনি অমসুং নহাক্কী ফংফম থোকপনি~।>
\c 10
\s1 নূঙগী অনৌবা কোর্বাকশিং
\p
\v 1 <<মতম অদুদা যেহোবানা ঐঙোন্দা হায়খি, <অহানবগী অদুগা মান্ননা নহাক্না নূঙগী কোর্বাক অনী হকউ অমসুং ঐগী ইনাক্তা চীংথক্তা লাকউ, অদুগা নহাক্না নহাক্কীদমক উগী উপু অমা শাউ~।
\v 2 অদুগা ঐনা কোর্বাক অদুদা নহাক্না থুগাইখ্রবা অহানবগী কোর্বাকশিং অদুদা ইখিবা ৱাহৈশিং অদু ইগনি, অদুগা নহাক্না মখোয় অদু উপু অদুগী মনুংদা থম্মু~।>
\v 3 অদুগা ঐনা শিটীম উনা উপু অমা শাখি অমসুং অহানবগী অদুগা মান্ননা নূঙগী কোর্বাক অনী হকখি অমসুং কোর্বাক অনী অদু ঐগী খূত্তা পায়দুনা চীংদা কাখৎখি~।
\v 4 অদুগা মহাক্না নূঙ অদুদা হান্না ইখিবা অদুগী মতুং ইন্না, মীয়াম তিন্নবা নুমিত্তা মৈরক্তা চীংদা যেহোবানা নঙোন্দা হায়খিবা ৱায়েন য়াথং তরা অদু ইখি; অদুগা যেহোবানা মদু ঐঙোন্দা পীখি~।
\v 5 অদুদগী ঐনা লৈথোক্তুনা চীংদগী কূমথরকখি অমসুং কোর্বাকশিং অদু ঐনা শাখিবা উপু অদুগী মনুংদা থমখি; অদুগা যেহোবানা ঐঙোন্দা য়াথং পীখিবগী মতুং ইন্না মখোয় অদু উপু অদুদা লৈ~।>>
\p
\v 6 ইস্রায়েল মচাশিংনা \f + \fr 10:6 \fk বেরোৎ বেনি যাকান: \ft যাকান মচা নিপাশিংগী গুহাশিং লৈবা মফম~।\f*বেরোৎ বেনি-যাকান্দগী মোসেরা ফাওবা চৎখি; মফম অদুদা হারোন শিখি অমসুং মফম অদুদা মহাক ফুমখি, অদুগা মহাক্কী মচা নিপা এলিয়েজরনা মহাক্কী মহুত্তা পুরোহিৎকী ফমদা থৌগল তৌখি~।
\v 7 মফম অদুদগী মখোয়না গুদগোদাদা চৎখি, গুদগোদাদগী ঈশিং খোংশিং লৈবা লৈবাক যোতবাথা য়ৌবা ফাওবা চৎখি~।
\p
\v 8 ঙসি ফাওবা তৌরিবগুম্না, যেহোবাগী ৱালেপ্নবগী উপু পুনবা, যেহোবাগী মাঙদা লেপ্নবা, মহাকপু থৌগল তৌনবা অমসুং মহাক্কী মিংদা বোর পীনবা, মতম অদুদা যেহোবানা লেবীগী শলাইবু তোঙান্না খাইদোকপিখি~।
\v 9 মরম অদুনা মচীন মনাউশিংগী মরক্তা লেবীগী শরূক নৎত্রগা ফংফম থোকপা লৈরমদে; নহাক্কী ঈশ্বর যেহোবানা মঙোন্দা ৱাশকপিখিবা মতুং ইন্না যেহোবাদি মহাক্কী শরূক ওইরম্মী~।
\v 10 অদুগা ঐনা হান্নগী মতৌগুম্না অহিং নিফুনি অমসুং নুংথিল নিফুনি চীংদা লৈরম্মী; মতম অদুদসু যেহোবানা ঐগী ৱা তাবিখি, যেহোবানা নহাকপু মাঙহন্নীংখিদে~।
\v 11 যেহোবানা ঐঙোন্দা হায়খি, <হৌগৎলু, ঐনা মখোয়দা পীনবা মখোয়গী মপা মপুশিংদা ৱাশকপিখিবা লৈবাক অদুদা মখোয়না চঙদুনা খূৎ চন্নবা, নহাক্না মীশিং অসিগী মমাঙদা খোঙশানবা হৌরো~।>
\s1 ৱায়েন য়াথংগী হকচিনবা ৱাফম
\p
\v 12 <<অদুনা হৌজিক্তি ইস্রায়েল, নহাক্কী ঈশ্বর যেহোবানা নঙোন্দগী পাম্লিবদি, নহাক্কী ঈশ্বর যেহোবাবু কিবা, মহাক্কী লম্বী পূম্নমক্তা চৎপা, মহাকপু নুংশিবা অমসুং নহাক্কী ঈশ্বর যেহোবাবু নহাক্কী থম্মোই অপূম্বা অমসুং নহাক্কী থৱায় অপূম্বা য়াওনা থৌগল তৌবা,
\v 13 অদুগা নহাক্কী অফবা ওইনবগীদমক ঙসি ঐনা নঙোন্দা পীবা যেহোবাগী য়াথংশিং অমসুং মহাক্কী ৱায়েন পথাপশিং ঙাকপা অসিনি~।
\v 14 য়েংউ, অতিয়া অমসুং খ্বাইদগী ৱাংবা অতিয়া নোংদোন, মালেম অমসুং মদুগী মনুংদা লৈরিবা পূম্নমকসু নহাক্কী ঈশ্বর যেহোবাগীনি~।
\v 15 যেহোবানা নহাক্কী নপা নপুশিংবু নুংশিবদা নুঙাইজরম্মী; ঙসি ওইরিবগুম্না, মহাক্না মখোয়গী তুংদা মখোয়গী ধারাশিংবু, হায়বদি নখোয়বু মী পূম্নমক্তগী খন্দোকপিখি~।
\v 16 মরম অদুনা নখোয়গী থম্মোইগী ঊন ককথৎলু অমসুং অমুক হন্না নঙক কল্লগনু;
\v 17 মরমদি নহাক্কী ঈশ্বর যেহোবাদি লাইশিংগী ঈশ্বরনি অমসুং মপুশিংগী মপুনি; ৱাংথোইবা, মতিক লৈবা অমসুং অকিবগী মশক ওইবা ঈশ্বরনি~। মহাক্না মীশক মীমায় য়েংদে, ৱানোমশেলসু লৌদে~।
\v 18 মহাক্না মপা লৈজদ্রবশিংগীদমক অমসুং লুখ্রাবীশিংগীদমক অচুম্বা ৱায়েন তৌবি, অদুগা মহাক্না মীরৈবাক মচাশিংদা চানবা অমসুং মফি মরোন পীবিদুনা নুংশিবি~।
\v 19 মরম অদুনা নখোয়না মীরৈবাক মচাশিংবু নুংশিয়ু; মরমদি নখোয় ইজিপ লৈবাক্তা মীরৈবাক মচা ওইরম্মী~।
\v 20 নহাক্না নহাক্কী ঈশ্বর যেহোবাবু কিগদবনি; মহাকপু নহাক্না থৌগল তৌগদবনি অমসুং মহাকপু নহাক্না কোঞ্জগদবনি অমসুং মহাক্কী মিংদা ৱাশকচগদবনি~।
\v 21 মহাক্তি নহাক্কী থাগৎনফম্নি, মহাক্তি নহাক্কী ঈশ্বরনি, নহাক্কী মিৎনা উরবা, অচৌবা অমসুং অকিবগী মশক ওইরবা থবকশিং অসি মহাক্না নহাক্কীদমক তৌবিরে~।
\v 22 নহাক্কী নপা নপুশিং, মী হুম্ফুতরা ইজিপ্তা চৎখিবনি, অদুবু হৌজিক্তি নহাক্কী ঈশ্বর যেহোবানা নহাকপু অতিয়াগী থৱান্মিচাকমুক য়ামহনবিরে~।
\c 11
\s1 ঈশ্বরগী ৱা ঙাক্নবা ইনশিনবিবা
\p
\v 1 <<মরম অদুনা নহাক্না নহাক্কী ঈশ্বর যেহোবাবু নুংশিগদবনি অমসুং মহাক্না শিন্নখিবশিং, মহাক্কী ৱায়েন পথাপশিং, মহাক্কী ৱায়েনশিং অমসুং মহাক্কী য়াথংশিং মতম পূম্নমক্তা ঙাক্কদবনি~।
\v 2 ঙসি নখোয়না খঙউ, মদুদি নখোয়গী ঈশ্বর যেহোবানা চুমথোকপা, মহাক্কী মতিক মগুন, মহাক্কী পাঙ্গল্লবা খূৎ অমসুং মহাক্কী পাম্বোম তিংখিবা অদুবু উখিদবা অমসুং খঙখিদবা নখোয়গী নচাশিংদা ঐনা হায়বা নত্তে,
\v 3 মহাক্না ইজিপকী মনুংদা, ইজিপকী নিংথৌ ফেরাউগী মফমদা অমসুং মহাক্কী লৈবাক পূম্নমক্তা তৌখিবা মহাক্কী খূদমশিং অমসুং মহাক্কী থবকশিং;
\v 4 অদুগা মহাক্না ইজিপকী লান্মীশিংদা, মখোয়গী শগোলশিংদা অমসুং শগোল গাড়ীশিংদা তৌখিবা; মখোয়না নখোয়গী তুংদা তান্নরকপা মতমদা মহাক্না মখোয়বু করম্না অঙাঙবা সমুদ্রগী ঈশিংদা লুপশিনহনখিবা অমসুং যেহোবানা মখোয়বু ঙসি ফাওবদা মাঙহনখিবা;
\v 5 নখোয়না মফম অসিদা লাক্ত্রিবা ফাওবা মহাক্না লমহাঙদা নখোয়গী নফমদা করি তৌখিবা;
\v 6 অদুগা মহাক্না রূবেন মচা এলীয়াবকী মচা নিপা দাথান অমসুং অবীরামদা করি তৌখিবা, মালেম্না ময়া কাথোক্তুনা ইস্রায়েল পূম্নমক্কী মরক্তা, মখোয়বু করম্না মখোয়গী ইমুং মনুং, ফিয়ূমশিং অমসুং মখোয়গী লৈজবা পোৎ পূম্নমক্কা লোয়ননা য়োৎশিনখিবা;
\v 7 যেহোবানা তৌখিবা মহাক্কী অঙকপা থবক পূম্নমক নখোয়গী নমিৎনা উরে~।
\v 8 মরম অদুনা নখোয় কনখত্তুনা অমসুং নখোয়না লান্থোক্তুনা খূৎ চন্নবা চৎপা লৈবাক অদুদা চঙদুনা মদু খূৎ চন্নবা ঙসি ঐনা নখোয়দা পীবা য়াথং পূম্নমক নখোয়না ঙাকউ;
\v 9 মসি যেহোবানা নখোয়গী নপা নপুশিংদা, মখোয় অমসুং মখোয়গী ধারাদা পীবিনবা ৱাশকপিখিবা লৈবাক, শঙ্গোম অমসুং খোইহি চেনবা লৈবাক অদুদা নখোয়না নপুন্সি শাংনা লৈজনবনি~।
\p
\v 10 <<নহাক্না খূৎ চন্নবা চৎপা লৈবাক অদুদি নখোয়না থোক্লকখিবা, মরূ মরাং হুনখিবা, অদুগা মনা মশীংগী ইংখোন্দা তৌবগুম্না, নখোঙনা মদু ঈশিং চাইখিবা ইজিপকী লৈবাক্কুম্বা নত্তে~।
\v 11 অদুবু নখোয়না খূৎ চন্নবা লান্থোক্তুনা চৎপা লৈবাক অদুদি অতিয়াগী নোংগী ঈশিং চুপশিল্লিবা চীং অমসুং তম্পাকশিংনি,
\v 12 অদুগা নহাক্কী ঈশ্বর যেহোবানা য়েংশিনবিরিবা লৈবাক্নি~। নহাক্কী ঈশ্বর যেহোবাগী মিৎনা চহী হৌবদগী লোইবা ফাওবা মদুগী মথক্তা মতম পূম্নমক্তা য়েংদুনা লৈ~।
\v 13 অদুগা নহাক্কী ঈশ্বর যেহোবাবু নুংশিনবা অমসুং মহাকপু নথম্মোই অপূম্বা অমসুং নথৱায় অপূম্বা য়াওনা থৌগল তৌনবা, ঙসি ঐনা নখোয়দা পীবা ঐগী য়াথংশিং অসি তশেংনা হায়বা ইল্লবদি,
\v 14 নহাক্কী মহৈ মরোং, নহাক্কী য়ু অমসুং নহাক্কী থাউ নহাক্না খোমজিন্নবা ঐনা কুম থাগী মতুং ইন্না কুমগী নোং অমসুং কুমমৈগী নোং নখোয়গী লৈবাক্তা তাহনগনি~।
\v 15 অদুগা নখোয়না চাদুনা নপূক থন্নবা, ঐনা নহাক্কী লৌবুক্তা নহাক্কী শা শনশিংগীদমক নাপী থাবিরক্কনি~।
\v 16 নশা চেকশিল্লু, অদু নৎত্রবদি নহাক্কী থম্মোইবু মীনমখিগনি অমসুং নখোয়না লৈথোকখিদুনা অতোপ্পা লাইশিংবু থৌগল তৌগনি অমসুং মখোয়বু খুরুমগনি;
\v 17 অদুগা যেহোবাগী মৈ হৌনা শাউবা অদু নখোয়গী নথক্তা হৈথগনি, অদুগা মহাক্না অতিয়া নোংদোন থিংজিনিখগনি, মদুদা নোংসু চুররোই অমসুং লৈবাক অদুনা মশাগী মহৈ য়াল্লরোই; অদুগা যেহোবানা নখোয়দা পীবিবা অফবা লৈবাক অদুদগী নখোয় থুনা মাঙগনি~।
\p
\v 18 <<মরম অদুনা নখোয়না ঐগী ৱাশিং অসি নখোয়গী থম্মোইদা অমসুং নখোয়গী পূক্নীংদা থমজিল্লু, মখোয়বু নহাক্কী নখূত্তা খূদম ওইনা কিশিল্লু, মরমদি মখোয় নহাক্কী নরাইবক্তা \f + \fr 11:18 \fk ফিয়েৎ: \ft ঈশ্বরগী ৱাহৈ পরেং খরা হাপ্নবা শঊন্না শাবা পোৎ~।\f*ফিয়েৎকুম্না লৈগদবনি~।
\v 19 অদুগা নখোয়না মখোয়বু নখোয়গী নচাশিংদা তম্বিগদবনি, নহাক্না নহাক্কী য়ূমদা ফম্বা মতমদা, নহাক্না লম্বীদা চৎপা মতমদা, নহাক্না হিপ্পা মতমদা অমসুং নহাক্না হৌগৎপা মতমদা মখোয়গী মরমদা হায়গদবনি~।
\v 20 অদুগা নহাক্না মখোয় অদু নহাক্কী য়ূমগী থোঙবাশিংদা অমসুং থোঙজাউশিংদা ইগদবনি,
\v 21 মসি মালেমগী থক্তা অতিয়া নোংদোন্না লৈরিবা মখৈ যেহোবানা নখোয়গী নপা নপুশিংদা পীবিগনি হায়না ৱাশকখিবা লৈবাক অদুদা নখোয়গী নুমিৎশিং অমসুং নচাশিংগী পুন্সি শাংননবনি~।
\p
\v 22 <<নখোয়গী ঈশ্বর যেহোবাবু নুংশিনবা, মহাক্কী লম্বী পূম্নমক্তা চৎনবা অমসুং মহাকপু চেৎনা কোঞ্জনবা ঐনা নখোয়দা তৌনবা পীবা য়াথং পূম্নমক অসি নখোয়না চেকশিন্না ঙাক্লবদি,
\v 23 যেহোবানা জাতি পূম্নমক অসি নখোয়গী মাঙদগী তান্থোক্কনি অমসুং নখোয়না নখোয়দগী হেন্না চাউবা অমসুং নখোয়দগী কনবা জাতিশিংবু খূৎ চনগনি~।
\v 24 নখোয়গী খোঙনা নেৎলুবা মফম খুদিং নখোয়গী ওইগনি; নখোয়গী ঙমখৈদি লমহাঙদগীনা লেবানোন ফাওবা অমসুং তুরেন্দগী, হায়বদি ইউফ্রেটিস তুরেন্দগী নোংচুপ্লোমগী সমুদ্র ফাওবা ওইগনি~।
\v 25 নখোয়গী নমাঙদা মী কনা অমতনা লেপ্পা ঙম্লোই; মরমদি মহাক্না নখোয়গী ঈশ্বর যেহোবানা হায়খিবগুম্না, নখোয়না খোঙদারুগদবা লৈবাক পূম্নমক্তা মহাক্না নখোয়গী মরমদা কিবা অমসুং নখোয়গী মরমদা লাঙতক্নবা পোকহনগনি~।
\p
\v 26 <<য়েংউ, ঙসি ঐনা নখোয়গী মাঙদা বোর অমসুং শিরাপ থম্লি:
\v 27 ঙসি ঐনা নখোয়দা পীবা নখোয়গী ঈশ্বর যেহোবাগী য়াথংশিং নখোয়না হায়বা ইল্লবদি, বোর ফংজগনি~।
\v 28 অদুগা নখোয়না নখোয়গী ঈশ্বর যেহোবাগী য়াথংশিং ইন্দ্রবদি, অদুগা ঙসি ঐনা নখোয়দা পীবা য়াথং অসিদগী লৈথোক্তুনা নখোয়না খঙদবা অতোপ্পা লাইশিংগী মতুং ইল্লবদি, শিরাপ ফংগনি~।
\v 29 নহাক্না খূৎ চন্নবা চৎপা লৈবাক অদুদা নহাক্কী ঈশ্বর যেহোবানা নহাকপু পুশিনবা মতমদা, নহাক্না গেরীজীম চীংদগী বোর অমসুং এবাল চীংদগী শিরাপ পীগদবনি~।
\v 30 চীংশিং অসি যোর্দান তুরেন ৱাংমদা, নুমিৎ তাফম্লোমগী লম্বীরোমদা গিলগালগা মায়োক্ননা লৈবা অরাবাদা লৈবা কেনানগী মীশিংগী লৈবাক, মোরেগী এলোন উপালগী মনাক্তা লৈবা নৎত্রা?
\v 31 মরমদি নখোয়গী ঈশ্বর যেহোবানা নখোয়দা পীবিবা লৈবাক অদু নখোয়না খূৎ চন্নবা চঙনবগীদমক যোর্দান তুরেন লান্থোক্কদবনি, অদুগা নখোয়না মদু খূৎ চনগনি অমসুং মদুদা লৈগনি~।
\v 32 অদুগা ঙসি ঐনা নখোয়গী নমাঙদা থম্লিবা পথাপশিং অমসুং ৱায়েন পূম্নমক অসি নখোয়না ঙাক্নবা চেকশিনগদবনি~।
\c 12
\s1 ঈশ্বর খুরুম্নবা মফম
\p
\v 1 <<নহাক্কী নপা নপুশিংগী ঈশ্বর যেহোবানা নঙোন্দা খূৎ চন্নবা পীবিবা লৈবাক অদুদা নখোয়না মালেমদা হিংলিবা মখৈ ঙাক্তুনা চৎকদবা পথাপশিং অমসুং ৱায়েনশিং অদু অসিনি~।
\v 2 নখোয়না খূৎ চনগদবা জাতিশিং অদুনা অৱাংবা চীংজাউশিংদা অমসুং চীংশিংদা অমসুং মনা পূঙবা উপালশিংগী মখাদা, মখোয়গী লাইশিং থৌগল তৌখিবা মফম পূম্নমক নখোয়না তুম্না মাঙহনগদবনি~।
\v 3 নখোয়না মখোয়গী লাৎনপূংশিং মাঙহনগদবনি, মখোয়গী নূঙগী য়ূম্বীশিং মচেৎ মচেৎ থুগাইগদবনি অমসুং মখোয়গী \f + \fr 12:3 \fk অশেরা: \ft ফিনিসিয়াগী মীশিংগী উনা শাবা লাইরেম্বী অমসুং মহাক্কী মূর্ত্তি~।\f*অশেরা মূর্ত্তিশিং মৈ থাদোক্কদবনি; অদুগা নখোয়না মখোয়গী লাইশিংগী অহকপা মূর্ত্তিশিং ককথৎকদবনি অমসুং মখোয়গী মিংশিং মফম অদুদগী মাঙহনগদবনি~।
\v 4 অদুগা নখোয়গী ঈশ্বর যেহোবাগী মফমদদি নখোয়না অসুম্না খুরুম্লোইদবনি~।
\v 5 অদুবু নখোয়গী ঈশ্বর যেহোবানা মহাক্কী মিং থম্নবা মফম, হায়বদি মহাক্কী লৈফম নখোয়গী শলাই পূম্নমক্তগী খন্দোক্কদবা মফম অদু নখোয়না থিগদবনি অমসুং মফম অদুদা নখোয়না লাক্কদবনি~।
\v 6 অদুগা মফম অদুদা নখোয়না নখোয়গী মৈ থাদোকপগী কৎনপোৎশিং, নখোয়গী ঈরাৎপোৎশিং, নখোয়গী শরূক তরাগী অমা ওইবশিং, নখোয়গী খূৎনা থাঙ্গৎপগী কৎনপোৎশিং, নখোয়না ৱাশকখিবা কৎনপোৎশিং, নখোয়না কৎনিংবগী কৎনপোৎশিং, অদুগা শন শঙ্গু অমসুং নখোয়গী হামেং য়াউ শঙ্গুগী অহানবা পোকপশিং অদু পুরক্কদবনি~।
\v 7 অদুগা মফম অদুদা নখোয়না নখোয়গী ঈশ্বর যেহোবাগী মমাঙদা চাগদবনি, অদুগা নহাক্কী ঈশ্বর যেহোবানা নহাকপু বোর পীবিখিবা মরম্না নখোয় অমসুং নখোয়গী ইমুং মনুংশিংনা, নখোয়গী নখূৎনা শূবা নোম্বা পূম্নমক্তা হরাউজগদবনি~।
\v 8 ঐখোয়না ঙসি মফম অসিদা মাগী মাগী মিৎয়েংদা চুম্মী হায়না খনবা অদু তৌরি, নখোয়না অদুগুম্না তৌরোইদবনি~।
\v 9 মরমদি নখোয়গী ঈশ্বর যেহোবানা নখোয়দা পীবিরিবা পোত্থাফম অমসুং ফংফম থোকপা অদুদা হৌজিকমক্তি নখোয় চঙদ্রি~।
\v 10 অদুবু নখোয়না যোর্দান তুরেন লান্থোক্তুনা নখোয়গী ঈশ্বর যেহোবানা নখোয়গী ফংফম থোকপা ওইনবা পীবিবা লম অদুদা নখোয়না লৈবা মতমদা অমসুং মহাক্না নখোয়গী অকোয়বদা লৈবা য়েক্নবা পূম্নমক্তগী নখোয়বু পোত্থাহনবিবা মতমদা নখোয়না অশোয় অঙাম লৈতনা লৈনবনি~।
\v 11 নখোয়গী ঈশ্বর যেহোবানা মহাক্কী মিং লৈনবা মফম অমা খন্দোক্কনি~। মফম অদুদা নখোয়না ঐনা য়াথং পীখিবা পূম্নমক পুরক্কদবনি, মদুদি নখোয়গী মৈ থাদোকপগী কৎনপোৎশিং, নখোয়গী ঈরাৎপোৎশিং, নখোয়গী শরূক তরাগী অমা ওইবশিং, নখোয়গী খূৎনা থাঙ্গৎপগী কৎনপোৎশিং অমসুং নখোয়না যেহোবাগী মফমদা পীনবা ৱাশকখিবা নখোয়গী অখন্নবা কৎনপোৎ পূম্নমক পুরক্কদবনি~।
\v 12 অদুগা নখোয়না নখোয়গী নচা নিপাশিং, নচা নুপীশিং, মীনাই নিপাশিং অমসুং মীনাই নুপীশিং, অদুগা নখোয়গী থোঙজাউশিংগী মনুংদা লৈবা লেবী মচাশিংনা নখোয়গী ঈশ্বর যেহোবাগী মাঙদা হরাউজগদবনি, মরমদি নখোয়গী নরক্তা মহাক্কী শরূক নৎত্রগা ফংফম থোকপা লৈতে~।
\v 13 অদুগা নহাক্না উবা মফম খুদিংমক্তা নহাক্কী মৈ থাদোকপগী কৎনপোৎশিং কত্তনবা নশা চেকশিল্লু;
\v 14 অদুবু নহাক্কী শলাইশিংগী মনুংদগী যেহোবানা খনগদবা মফম অদুদা নহাক্কী মৈ থাদোকপগী কৎনপোৎশিং অদু কৎকদবনি, অদুগা মফম অদুদা ঐনা নঙোন্দা য়াথং পীবা পূম্নমক নহাক্না তৌগদবনি~।
\v 15 অদুম ওইনমক নহাক্কী ঈশ্বর যেহোবানা নঙোন্দা পীবিবা মহাক্কী বোরগী মতুং ইন্না নহাক্না নহাক্কী থোঙজাউগী মনুংদা নহাক্কী থৱায়না পামজবা শা হাত্তুনা মদুগী শদোং চাবা য়াই; অমাংবা অমসুং অশেংবা মীনা খারশা অমসুং শজি চাবা য়াই~।
\v 16 নখোয়না ঈ অদুতদি চারোইদবনি; নখোয়না মদু লৈপাক্তা ঈশিংগুম্না হৈদোক্কদবনি~।
\p
\v 17 <<নহাক্কী মহৈ মরোংগী, নহাক্কী য়ুগী, নহাক্কী থাউগী শরূক তরাগী অমা, নৎত্রগা নহাক্কী শা শনগী, নহাক্কী হামেং য়াউ শঙ্গুগী অহানবা পোকপশিং অমসুং নহাক্না কৎনবা ৱাশকখ্রবা কৎনপোৎশিং, নহাক্কী কৎনিংবগী কৎনপোৎশিং, নৎত্রগা নহাক্কী খূৎনা থাঙ্গৎপগী কৎনপোৎশিং নহাক্কী থোঙজাউশিংগী মনুংদা চাবা য়াদে;
\v 18 অদুবু নহাক্কী ঈশ্বর যেহোবানা খনগদবা মফম অদুদা নহাক অমসুং নহাক্কী নচা নিপা, নহাক্কী নচা নুপী, নহাক্কী ননাই নিপা, নহাক্কী ননাই নুপী অমসুং নহাক্কী থোঙজাউ মনুংদা লৈবা লেবী মচাশিংগা লোয়ননা নহাক্কী ঈশ্বর যেহোবাগী মাঙদা মদু চাগদবনি; অদুগা নহাক্না নহাক্কী খূৎনা শূবা নোম্বা পূম্নমক অদুদা নহাক্না নহাক্কী ঈশ্বর যেহোবাগী মাঙদা হরাউজগদবনি~।
\v 19 নহাক্না নহাক্কী লৈবাক্তা হিংলিবা মখৈ লেবী মচাশিংবু থাদোক্তনবা চেকশিল্লু~।
\p
\v 20 <<নহাক্কী ঈশ্বর যেহোবানা নঙোন্দা ৱাশকপিখিবগুম্না, মহাক্না নহাক্কী ঙমখৈ চাউহল্লবা মতমদা নহাক্না হায়গনি, <ঐনা শা চাগনি,> নহাক্না শা চানিংই, মরমদি নহাক্না চানিংবা শা অদু নহাক্না চাবা য়াই~।
\v 21 নহাক্কী ঈশ্বর যেহোবানা মহাক্কী মিং থম্নবা খন্দোকপা মফম অদু নঙোন্দগী য়াম্না লাপ্না লৈরবদি, ঐনা নঙোন্দা য়াথং পীখিবগুম্না, যেহোবানা নঙোন্দা পীবিখিবা শা শঙ্গু অমসুং নহাক্কী হামেং য়াউ শঙ্গুগী মরক্তগী নহাক্না হাৎকদবনি, অদুগা নহাক্কী থৱায়না চানীংবা অদু নহাক্কী থোঙজাউশিংগী মনুংদা চাগদবনি~।
\v 22 নহাক্না খারশা অমসুং শজি চাবগুম্না মখোয় অদু চাগদবনি; অমাংবা অমসুং অশেংবা মী অনীমক্না মখোয় অদু চাবা য়াই~।
\v 23 অদুবু নহাক্না ঈতদি তশেংনা চাগনু; মরমদি ঈ অসি হিংবনি, অদুগা নহাক্না হিংবা অদু শদোংগা লোয়ননা চারোইদবনি~।
\v 24 নহাক্না মদু চারোইদবনি; নহাক্না মদু লৈপাক্তা ঈশিংগুম্না হৈদোক্কদবনি~।
\v 25 নহাক্না যেহোবাগী মিৎয়েংদা অচুম্বা অদু তৌবা মতমদা, নহাক্কী অমসুং নহাক্কী তুংদা নচাশিংগী অফবা ওইনবা নহাক্না মদু চারোইদবনি~।
\v 26 অদুবু নহাক্কী লৈজবা অশেংবা পোৎশিং অমসুং নহাক্না পীনবা ৱাশকপগী কৎনপোৎশিং অদু নহাক্না পুদুনা যেহোবানা খন্দোক্কদবা মফম অদুদা চৎকদবনি~।
\v 27 অদুগা নহাক্না নহাক্কী মৈ থাদোকপগী কৎনপোৎশিং, শদোং অমসুং ঈ অদু নহাক্কী ঈশ্বর যেহোবাগী লাৎনপূংদা কৎকদবনি; অদুগা নহাক্কী ঈরাৎপোৎশিংগী ঈ অদু নহাক্কী ঈশ্বর যেহোবাগী লাৎনপূংদা হৈথগদবনি অমসুং নহাক্না শদোং অদু চাগদবনি~।
\v 28 নহাক্না নহাক্কী ঈশ্বর যেহোবাগী মিৎয়েংদা চুম্বা অমসুং অফবা অদু তৌবা মতমদা, নহাক্কী অমসুং নহাক্কী তুংদা নচাশিংগীদমক মতম পূম্নমক্তা য়াইফবা ওইনবা ঐনা নঙোন্দা হায়বা ৱা পূম্নমক অদু তাও অমসুং ঙাকউ~।
\p
\v 29 <<নহাক্কী ঈশ্বর যেহোবানা নহাক্না খূৎ চন্নবা চৎলিবা জাতিশিং অদু নহাক্কী মাঙদগী তান্থোকপা মতমদা অমসুং নহাক্না মখোয়বু খূৎ চন্দুনা মখোয়গী লৈবাক্তা লৈবা মতমদা,
\v 30 মখোয়বু নহাক্কী মাঙদগী মাঙহল্লবা মতুংদা, নহাক্না মখোয়গী তুং ইন্দুনা লাংদা থুদনবা চেকশিল্লু, অদুগা নহাক্না মখোয়গী লাইশিংদা অসি হায়দুনা হংলোইদবনি, <করম্না জাতিশিং অসিনা মখোয়গী লাইশিংবু থৌগল তৌরিবা? ঐনসু অদুম্না তৌগনি~।>
\v 31 নহাক্না নহাক্কী ঈশ্বর যেহোবাগী মফমদা অদুম্না তৌরোইদবনি; মরমদি যেহোবানা য়েংথিবা, তুক্কচবা থবক খুদিং মখোয়না মখোয়গী লাইশিংগী মফমদা তৌরে; মরমদি মখোয়গী মচা নিপাশিং অমসুং মচা নুপীশিং ফাওবা মখোয়না মখোয়গী লাইশিংদা মৈ থাদুনা কৎখি~।
\v 32 ঐনা নখোয়দা য়াথং পীবা পূম্নমক চেকশিন্না ঙাকউ; নহাক্না মদুদা হাপচিল্লোইদবনি অমসুং মদুদগীসু লৌথোক্লোইদবনি~।
\c 13
\s1 চুমদবা ৱা তাকথোকপা মীশিংগী চাংয়েং
\p
\v 1 <<নখোয়গী নরক্তা ৱা তাকথোকপা মী অমা, নৎত্রগা মঙশিং মঙবা মী অমা থোক্লক্তুনা নঙোন্দা খূদম নৎত্রগা অঙকপা উৎলবা,
\v 2 অদুগা <নহাক্না খঙদবা অতোপ্পা লাইশিংগী মতুংদা ঐখোয় চৎলসি অমসুং ঐখোয়না মখোয়বু থৌগল তৌসি> হায়না মহাক্না হায়খিবা খূদম নৎত্রগা অঙকপা অদু থোক্লবসু,
\v 3 নহাক্না ৱা তাকথোকপা মী অদুগী ৱাশিং, নৎত্রগা মঙশিং মঙবা মী অদুগী ৱাশিং অদু তারোইদবনি; মরমদি নহাক্না নহাক্কী ঈশ্বর যেহোবাবু নথম্মোই অপূম্বা অমসুং নথৱায় অপূম্বা য়াওনা নুংশিব্রা হায়বা খঙনবা নহাক্কী ঈশ্বর যেহোবানা চাং য়েংলিবনি~।
\v 4 নখোয়না নখোয়গী ঈশ্বর যেহোবাগী মতুং ইনগদবনি অমসুং মহাকপু নখোয়না কিগদবনি, মহাক্কী য়াথংশিং ঙাক্কদবনি অমসুং মহাক্কী ৱা ইনগদবনি, নখোয়না মহাকপু থৌগল তৌগদবনি অমসুং মহাকপু চেৎনা কোনগদবনি~।
\v 5 ৱা তাকথোকপা, নৎত্রগা মঙশিং মঙবা মী অদু হাৎকদবনি; মরমদি নখোয়বু ইজিপ লৈবাক্তগী পুথোকপিরকপা অমসুং মীনাইশঙদগী নখোয়বু হন্দোকপিখিবা, নখোয়গী ঈশ্বর যেহোবাদগী নখোয়বু নমায় লৈথোকহন্নবা অমসুং নহাক্কী ঈশ্বর যেহোবানা নঙোন্দা চৎনবা য়াথং পীখিবা লম্বী অদুদগী থেমদোক্নবা মহাক্না হায়খি~। অদুনা নহাক্না ফত্তবা অদু নহাক্কী নরক্তগী লৌথোক্কদবনি~।
\p
\v 6 <<নহাক্কী ননাউ, হায়বদি নমাগী মচা নিপা, নৎত্রগা নচা নিপা, নৎত্রগা নচা নুপী, নৎত্রগা নহাক্না নুংশিজবী নুপী, নৎত্রগা নহাক্কা চান্নজবা নরূপ্না নহাকপু লোন্না থেমদোক্তুনা হায়রবদি, <ঐখোয়না চত্তুনা অতোপ্পা লাইশিংগী থৌগল তৌসি,> নহাক্না খঙখিদবা অমসুং নপা নপুশিংনা খঙখিদবা লাইশিং,
\v 7 নখোয়গী অকোয়বদা, ননাক্তা, নৎত্রগা নঙোন্দগী থাপ্না, মালেমগী অরোইবা ঙমখৈ অমদগী মালেমগী অরোইবা ঙমখৈ অমা ফাওবদা লৈবা মীশিংগী লাইশিং অদুবু থৌগল তৌননবা হায়রবদি,
\v 8 নহাক্না মহাকপু য়ারোইদবনি, মহাক্কী ৱা তারোইদবনি, নহাক্কী মিৎনা মঙোন্দা নুংশিবা উৎলোইদবনি, নহাক্না মহাকপু ঙাকথোক্লোইদবনি অমসুং নহাক্না মহাকপু লোত্তুনা থম্লোইদবনি~।
\v 9 অদুবু নহাক্না মহাকপু শোয়দনা হাৎকদবনি; নহাক্কী খূৎনা মহাকপু হাৎনবা হান্না খূৎ থাগদবনি, অদুগী মতুংদা মী পূম্নমক্কী খূৎ থাগদবনি~।
\v 10 মহাক্না শিদ্রিবা ফাওবা নহাক্না মহাকপু নূঙনা থাগদবনি, মরমদি নহাকপু ইজিপ লৈবাক্তগী, মীনাইশঙদগী পুথোকপিরকখিবা নহাক্কী ঈশ্বর যেহোবাদগী মহাক্না নহাকপু লৈথোকহন্নবা হোৎনখি~।
\v 11 মরম অদুনা ইস্রায়েল পূম্নমক্না তাগনি অমসুং কিগনি, অদুগা নখোয়গী নরক্তা অসিগুম্বা ফত্তবা অসি অমুক হন্না তৌররোই~।
\p
\v 12 <<নহাক্কী ঈশ্বর যেহোবানা নঙোন্দা লৈনবা পীখ্রবা, নহাক্কী সহরশিংগী মনুংদগী অমদা কনাগুম্বনা হায়বা নহাক্না তারবদি,
\v 13 <কনাগুম্বা ফত্তবা মীশিংনা নখোয়গী নরক্তগী চত্থোক্তুনা মখোয়গী সহরদা লৈরিবশিংবু থেমদোক্তুনা হায়রকই, <নখোয়না খঙদবা <<অতোপ্পা লাইশিং ঐখোয়না চৎলগা থৌগল তৌসি,>> >
\v 14 মতম অদুদা নহাক্না হংদুনা থিদোক্কদবনি অমসুং চেকশিন্না হংগদবনি; অদুগা য়েংউ, অসিগুম্বা তুক্কচবা থবক অসি নখোয়গী নরক্তা তৌরে হায়বসি তশেংনা চুম্লবদি অমসুং শোয়দ্রবদি,
\v 15 নহাক্না সহর অদুদা লৈবশিংবু থাঙশাংগী ময়ানা মাঙহনগদবনি, অদুগা মদুদা লৈরিবা পূম্নমক অমসুং মদুগী শা শনশিংসু থাঙশাংগী ময়ানা তুম্না মাঙহনগদবনি~।
\v 16 অদুগা লম্বী অদুগী ময়ায়দা সহর অদুদা লৈরম্বা পোৎ পূম্নমক লৌদুনা খোমজিল্লগা সহর অদু অমসুং পোৎশিং অদু নহাক্কী ঈশ্বর যেহোবাদা পুলপ মৈ থাদোক্কদবনি, মদু মতম পূম্নমক্কী ওইনা অমাঙবগী মপৈ ওইনা লৈগনি; মদু অমুক হন্না শাগৎলরোই~।
\v 17 নহাক্কী খূত্তা শিরাপকী পোৎশক অমতা লৈরোইদবনি, মরমদি যেহোবানা মহাক্কী মৈ হৌনা শাউবদগী হন্থখিনবা, অদুগা মহাক্না নহাক্কী নপা নপুশিংদা ৱাশকখিবগুম্না, মহাক্না নঙোন্দা চানবিনবা, নঙোন্দা নুংশিবিনবা অমসুং নহাক্কী মশীং য়ামখৎহনবিনবনি,
\v 18 নহাক্না নহাক্কী ঈশ্বর যেহোবাগী ৱা তাদুনা ঐনা ঙসি নঙোন্দা পীবা মহাক্কী য়াথং পূম্নমক ঙাক্কনি, নহাক্কী ঈশ্বর যেহোবাগী মিৎয়েংদা চুম্বা অদু তৌগনি~।
\c 14
\s1 অশেংবা অমসুং অমাংবা চিঞ্জাক
\p
\v 1 <<নখোয়দি নখোয়গী ঈশ্বর যেহোবাগী মচাশিংনি; নখোয়না অশিবশিংগীদমক নশামক ককথৎকনু অমসুং নখোয়গী কোক্কী লুমাঙগী শম কোক্কনু~।
\v 2 মরমদি নহাক্তি নহাক্কী ঈশ্বর যেহোবাগী মফমদা অশেংবা মীনি অমসুং যেহোবানা নহাকপু মালেমদা লৈরিবা জাতি পূম্নমক্তগী মহাক মশামক্কী মী ওইনবা খন্দোকপিরে~।
\p
\v 3 <<নহাক্না তুক্কচবা পোৎ অমতা চারোইদবনি~।
\v 4 নহাক্না চাগদবা শাশিংদি অসিনি: শল্লাবা, য়াউ অমসুং হামেং,
\v 5 শজি অমসুং খারশা, শজি লাবা, লম হামেং, চীংগী শজি, শবেং অমসুং চীংগী য়াউ~।
\v 6 শাশিংগী মনুংদগী লোঙখূম পানবা, লোঙখূম অনী লোঙবা অমসুং শগুপ শায়বা শা খুদিংমক নখোয়না চাবা য়াই~।
\v 7 অদুম ওইনমক শগুপ শায়বা অমসুং লোঙখূম খাইদোকপশিংগী মনুংদা নখোয়না চারোইদবদি অসিনি: উট, থেবা, নুওক; মরমদি মখোয় শগুপ শায়রবসু লোঙখূম খাইদোক্তে, মখোয় অসি নখোয়গীদমক অমাংবনি;
\v 8 অদুগা ওক, মরমদি মসি লোঙখূম খাইদোক্লবসু শগুপ শায়দে, মসি নখোয়গীদমক অমাংবনি; নখোয়না মখোয়গী শদোং চারোইদবনি অমসুং মখোয়গী অশিবা মশাসু শোক্লোইদবনি~।
\p
\v 9 <<ঈশিংদা লৈবা পূম্নমক্কী মনুংদা নখোয়না মখোয় অসি চাগদবনি: মশাইগুপ অমসুং মকূ পানবা পূম্নমক নখোয়না চাবা য়াই;
\v 10 মশাইগুপ অমসুং মকূ পান্দবা অমতা নখোয়না চাগনু; মদু নখোয়গীদমক অমাংবনি~।
\p
\v 11 <<অশেংবা উচেক পূম্নমক নখোয়না চাবা য়াই~।
\v 12 অদুবু নখোয়না চারোইদবদি পূম্নমক অসিনি: ঈগল, লঙজা অমসুং সমুদ্রগী ঈগল,
\v 13 অদুগা অঙাঙবা উমাইবী, খুনুখ্রং অমসুং মাগী মাগী জাৎ মতুং ইন্না উমাইবী,
\v 14 মাগী মাগী জাৎ মতুং ইন্না অচৌবা ক্বাক,
\v 15 উট উচেক, অহিংগী খুনুখ্রং, সমুদ্রগী উচেক জাৎ অমা অমসুং মাগী মাগী জাৎ মতুং ইন্না খুনুখ্রং,
\v 16 অপিকপা মকু, অচৌবা মকু অমসুং কাঙঙা,
\v 17 ঙানু খরাউবী, অরাংবা শাপুম চাবা ঈগল, ঊরা,
\v 18 ঙানুথঙ্গোং, মাগী মাগী জাৎ মতুং ইন্না উরোক, শোঙারাবা অমসুং শেকপী~।
\v 19 মপূক্না শিত্তুনা চৎপা মশা পানবা খুদিং নখোয়গীদমক অমাংবনি; মখোয় অদু চারোইদবনি~।
\v 20 অদুবু অশেংবা উচেক খুদিং নখোয়না চাবা য়াগনি~।
\p
\v 21 <<নখোয়না মথন্তা শিজবা অমতা চারোইদবনি; নহাক্কী থোঙজাউ মনুংদা লৈবা মীরৈবাক মচানা চানবা নহাক্না মদু মঙোন্দা পীয়ু, নৎত্রগা নহাক্না মদু লম্লানবা মীদা য়োনবা য়াগনি; মরমদি নহাক্কী ঈশ্বর যেহোবাগী মফমদা নহাক অশেংবা জাৎনি~। নহাক্না হামেং মচা অদু মপীগী শঙ্গোমগা থোংগনু~।
\v 22 চহী চহীগী ওইবা নহাক্কী লৌবুক্কী পোত্থোক পূম্নমক অদুগী শরূক তরাগী অমা নহাক্না শোয়দনা পীগদবনি~।
\v 23 নহাক্না নহাক্কী ঈশ্বর যেহোবাবু তত্তনা কিবা তম্নবা, মহাক্না মহাক্কী মিং থম্নবা খনগদবা মফম অদুদা নহাক্কী মহৈ মরোংগী, নহাক্কী য়ুগী, নহাক্কী থাউগী শরূক তরাগী অমা অমসুং শা শঙ্গু অমসুং হামেং য়াউ শঙ্গুগী অহানবা পোকপা মচাশিং অদু নহাক্না নহাক্কী ঈশ্বর যেহোবাগী মাঙদা চাগদবনি~।
\v 24 লম্বী অদু নহাক্কীদমক শাংমন্দুনা শরূক তরাগী অমা অদু পুবা ঙমদ্রবদি, নৎত্রগা নহাক্কী ঈশ্বর যেহোবানা নহাকপু বোর পীবা মতমদা, নহাক্কী ঈশ্বর যেহোবানা মহাক্কী মিং থম্নবা খনগদবা মফম অদু নঙোন্দগী য়াম্না লাপখ্রবদি,
\v 25 নহাক্না পোৎশিং অদু শেন ওইনা ওন্থোক্তুনা শেন অদু নখূত্তা পুল্লগা, নহাক্কী ঈশ্বর যেহোবানা খনগদবা মফম অদুদা চৎকদবনি~।
\v 26 অদুগা শেন অদু নহাক্কী থম্মোইনা পাম্বা শল্লাবা, য়াউ, য়ু, নৎত্রগা ময়াই কাবা য়ু, নৎত্রগা নহাক্কী থম্মোইনা পাম্বা অদু লৈবদা শিজিন্নগদবনি; অদুগা নহাক্না নহাক্কী ঈশ্বর যেহোবাগী মাঙদা মফম অদুদা চাগদবনি অমসুং নহাক অমসুং নহাক্কী ইমুং মনুংনা হরাউগদবনি~।
\v 27 নহাক্কী থোঙজাউশিংগী মনুংদা লৈবা লেবী মচাবু নহাক্না থাদোক্লোইদবনি; মরমদি নহাক্কা লোয়ননা মহাক্কী শরূক অমসুং মহাক্কী ফংফম থোকপা লৈতে~।
\p
\v 28 <<অহুমশুবা চহী খুদিংগী অরোইবদা, চহী অদুগী পোত্থোক্কী শরূক তরাগী অমা ওইবা পূম্নমক নহাক্না পুরক্তুনা নহাক্কী থোঙজাউশিংগী মনুংদা মদু পৈশিনগদবনি~।
\v 29 অদুগা লেবী মচা, হায়বদি নহাক্কা লোয়ননা মহাক্কী শরূক অমসুং ফংফম থোকপা লৈতবা, নহাক্কী থোঙজাউশিংগী মনুংদা লৈবা মীরৈবাক মচাশিং, মপা লৈতবশিং অমসুং লুখ্রাবীশিংনা লাক্তুনা চারগা পেঞ্জগনি, মরমদি নহাক্কী ঈশ্বর যেহোবানা নহাক্কী খূৎনা তৌজবা থবক পূম্নমক্তা বোর পীবিনবনি~।
\c 15
\s1 পোত্থাবগী চহী
\p
\v 1 <<তরেৎশুবা চহী খুদিংগী অরোইবদা নহাক্না শেন্দোন কোকপিগদবনি~।
\v 2 অদুগা শেন্দোন কোকপিবগী মওং অদুদি অসিনি: মহাক্কী য়ূম্লোন্নবদা শেন পূথোকপা মী খুদিংনা মহাক্কী শেন্দোন অদু কোকপিগদবনি; মহাক্না মদু মহাক্কী য়ূম্লোন্নবদগী, নৎত্রগা মহাক্কী মচীন মনাউদগী মদু তাল্লোইদবনি, মরমদি মদু যেহোবানা লাউথোকপিখ্রবা শেন্দোন কোকপিবনি~।
\v 3 নহাক্না মীরৈবাক মচা অমগী মফমদগীদি লৌগদবনি, অদুবু নহাক্কী নচিন ননাউদা নহাক্কী তোনবা অদুদি নহাক্কী খূৎনা কোকপিগদবনি~।
\v 4 অদুনা নখোয়গী নরক্তা লাইরবা অমতা লৈরোই; মরমদি নহাক্কী ঈশ্বর যেহোবানা নঙোন্দা ফংফম থোকপা ওইনা খূৎ চন্নবা পীরবা লৈবাক অদুদা যেহোবানা নহাকপু বোর য়াম্না পীবিগনি~।
\v 5 অদুবু নহাক্না নহাক্কী ঈশ্বর যেহোবাগী খোঞ্জেন পূক্নীং চঙনা তারবদি অমসুং ঙসি ঐনা নঙোন্দা পীরিবা য়াথং পূম্নমক অসি চেকশিন্না ঙাক্লবদি মসি ওইগনি~।
\v 6 মরমদি মহাক্না নঙোন্দা ৱাশকপিখিবগুম্না, নহাক্কী ঈশ্বর যেহোবানা নহাকপু বোর পীবিগনি; অদুগা নহাক্না জাতি ময়ামদা পূথোক্কনি, অদুবু নহাক্নদি পূরোই; অদুগা নহাক্না জাতি ময়ামগী মথক্তা পানগনি, অদুবু মখোয়নদি নহাক্কী নথক্তা পাল্লোই~।
\p
\v 7 <<নহাক্কী ঈশ্বর যেহোবানা নঙোন্দা পীবিরিবা লৈবাক অদুদগী সহরশিংগী মরক্তগী অমগী মনুংদা লৈবা নচিন ননাউশিংগী মরক্তা লাইরবা মী অমা লৈরবদি, নহাক্না নহাক্কী থম্মোই কনহনগনু, নৎত্রগা লাইরবা নচিন ননাউ অদুগী মফমদা নখূৎ তিংথোক্তবা তৌগনু;
\v 8 অদুবু নহাক্না মঙোন্দা নহাক্কী খূৎ তিংথোক্তুনা মহাক্কী চঙগদবা অৱাৎপা অদুগীদমক মঙোন্দা শোয়দনা ওক্নবা শেন পূথোক্কদবনি~।
\v 9 নহাক্কী থম্মোইদা অসি হায়দুনা ফত্তবা ৱাখল লৈতনবা চেকশিল্লু, <শেন্দোন কোকপিবগী তরেৎশুবা চহী নকশিল্লক্লে;> নহাক্কী লাইরবা নচিন ননাউগী মফমদা নহাক্কী মিৎয়েং ফত্তে অমসুং নহাক্না মঙোন্দা করিসু পীবিদে; অদুগা মহাক্না নখোয়গী মায়োক্তা যেহোবাগী মফমদা কপচগনি অমসুং মদু নহাক্কী নফমদা পাপ ওইগনি~।
\v 10 নহাক্না মঙোন্দা শোয়দনা পীগদবনি অমসুং নহাক্না মঙোন্দা পীবা মতমদা নহাক্কী পূক্নীং ৱারোইদবনি, মসিগী মরম্না যেহোবানা নহাক্কী থবক পূম্নমক্তা অমসুং নহাক্কী খূৎনা তৌবা পূম্নমক্তা বোর পীবিগনি~।
\v 11 লৈবাক অদুগী মনুংদা অৱাৎপা লৈবা মীশিং লৈগনি; মরম অদুনা ঐনা নঙোন্দা য়াথং পীরি, <নহাক্কী লৈবাক্তা লৈবা নহাক্কী নচিন ননাউগী মফমদা, নহাক্কী লাইরবা অমসুং অৱাৎ অপা লৈবা মীগী মফমদা নখূৎ তিংথোক্কদবনি~।>
\p
\v 12 <<অদুগা নহাক্কী নচিন ননাউ, হিব্রু নিপা, নৎত্রগা হিব্রু নুপী অমবু নঙোন্দা য়োল্লবদি অমসুং মহাক্না নহাকপু চহী তরুক থৌগল তৌগনি অমসুং তরেৎশুবা চহীদা নহাক্না মহাকপু নঙোন্দগী মনীং তম্না চৎহনখিগনি~।
\v 13 অদুগা নহাক্না মহাকপু নঙোন্দগী থাদোকখিবা মতমদা, নহাক্না মহাকপু মখূৎ হাঙনা চৎহল্লোইদবনি~।
\v 14 নহাক্না নহাক্কী হামেং য়াউ শঙ্গু মরক্তগী, নহাক্কী মহৈ মরোং য়ৈথফমদগী অমসুং নহাক্কী অঙ্গুর মহী শুম্ফমদগী মঙোন্দা পীনীংনা পীগদবনি; যেহোবানা নঙোন্দা বোর পীবিখ্রবা অদুদগী নহাক্না মঙোন্দা পীবিগদবনি~।
\v 15 নহাক্না ইজিপ লৈবাক্তা মীনাই ওইরম্বদগী নহাক্কী ঈশ্বর যেহোবানা নহাকপু হন্দোকপিরকপনি হায়বা নীংশিংগদবনি, মরম অদুনা ঙসি ঐনা নঙোন্দা য়াথং অসি পীবনি~।
\v 16 অদুগা মহাক্না নুঙাইনা নহাক্কা লৈবা মরম্না, মহাক্না নহাকপু অমসুং নহাক্কী ইমুংবু নুংশিবা মরম্না মহাক্না নঙোন্দা হায়রবদি, <ঐনা নহাকপু থাদোক্তুনা চৎলোই,>
\v 17 মতম অদুদা নহাক্না পোংহুৎ অমা লৌরগা থোঙগা পান্ননা মহাক্কী মনা অদু হুৎকদবনি অমসুং মহাক মতম পূম্নমক্কী ওইনা নহাক্কী মীনাই ওইরগনি~। অদুগা অদুম্না নহাক্না নহাক্কী মীনাই নুপীশিংদসু তৌগদবনি~।
\v 18 নহাক্না মহাকপু নঙোন্দগী মনীং তম্না থাদোকপা মতমদা, নঙোন্দা অৱাবা ওইরোই; মরমদি চহী তরুক মহাক্না নহাকপু থৌগল তৌরকপা অসি নহাক্কী নফমদা অনেকপা মীনাইনা শূবা অদুদগী শরূক অনী হেন্না কান্নরবনি; অদুগা নহাক্কী ঈশ্বর যেহোবানা নহাক্না তৌজবা পূম্নমক্তা নহাকপু বোর পীবিগনি~।
\p
\v 19 <<নহাক্না নহাক্কী শন শঙ্গু অমসুং হামেং য়াউ শঙ্গুদগী অহানবা পোকপা লাবা মচা পূম্নমক নহাক্কী ঈশ্বর যেহোবাগীদমক খাইদোক্তুনা থম্মু; নহাক্না নহাক্কী শল্লাবগী অহানবা পোকপা মচা অদু থবক অমতা শিজিন্নগনু, অদুগা নহাক্কী য়াউ শঙ্গুদগী অহানবা পোকপা য়াউ মচা অদু মতু কক্কনু~।
\v 20 যেহোবানা খনগদবা মফম অদুদা নহাক্না নহাক্কী ঈশ্বর যেহোবাগী মাঙদা নহাক অমসুং নহাক্কী ইমুংনা চহী চহীগী ওইনা মদু চাগদবনি~।
\v 21 অদুগা মদুদা করিগুম্বা অশোয়বা হায়বদি, খোঙতেকপা, নৎত্রগা মিত্তাঙবা, নৎত্রগা ফত্তবা য়াওরবদি নহাক্না নহাক্কী যেহোবাদা মদু নহাক্না ঈরাৎলোইদবনি~।
\v 22 নহাক্না মদু নহাক্কী থোঙজাউশিংগী মনুংদা চাগদবনি; অমাংবা অমসুং অশেংবা মীশিংনা খারশা অমসুং শজিগী শাগুম্না মদু চাগদবনি~।
\v 23 নহাক্না মদুগী ঈদুতা চারোইদবনি; নহাক্না মদু ঈশিংগুম্না লৈপাক্তা হৈদোক্কদবনি~।
\c 16
\s1 লান্থোকপিবগী চাকখাঙবা
\p
\v 1 <<\f + \fr 16:1 \fk অবীব: \ft যিহূদিশিংগী অহানবা থা, নিসান হায়নসু খঙনৈ~।\f*অবীব থা ঙাকউ অমসুং নহাক্কী ঈশ্বর যেহোবাগী মফমদা লান্থোকপিবগী চাকখাঙবা ঙাকউ, মরমদি অবীব থাদা নহাক্কী ঈশ্বর যেহোবানা অহিংদা নহাকপু ইজিপকী লৈবাক্তগী পুথোকপিরকখি~।
\v 2 মরম অদুনা যেহোবানা মহাক্কী মিং লৈনবা মফম অমা খনগদবা মফম অদুদা নহাক্না নহাক্কী ঈশ্বর যেহোবাগী মফমদা হামেং য়াউ শঙ্গুগী মরক্তগী অমসুং শা শনগী মরক্তগী লান্থোকপিবগী চাকখাঙবা ওইনা ঈরাৎচগদবনি~।
\v 3 নহাক্না মদুগা লোয়ননা হামৈ য়াওবা তল চারোইদবনি; নহাক্না ইজিপ লৈবাক্তগী থোক্লকপা নুমিৎ অদু নপুন্সি চুপ্পা নীংশিংনবা নহাক্না ইজিপ লৈবাক্তগী তহা তহা থোক্লকখিবা মরম্না নুমিৎ তরেৎনি নহাক্না হামৈ য়াওদবা তল, হায়বদি অৱাবগী তল চাগদবনি~।
\v 4 নুমিৎ তরেৎনি নহাক্কী ঙমখৈ পূম্নমক্তা হামৈ য়াওবা তল অমতা উদসনু; অহানবা নুমিৎকী য়াচঙবা মতমদা ঈরাৎখিবা শা অদুগী মচেৎ অমতা অহিং লেন্দুনা অয়ুক ফাওবা থম্লোইদবনি~।
\v 5 নহাক্কী ঈশ্বর যেহোবানা নঙোন্দা পীবা থোঙজাউশিংগী মরক্তা অমদা হেক্তা নহাক্না লান্থোকপিবগী চাকখাঙবগী শা অদু ঈরাৎলোইদবনি~।
\v 6 অদুবু নহাক্কী ঈশ্বর যেহোবানা মহাক্কী মিং লৈনবা খন্দোকপা মফম অদুদা, নুমিৎ তাথরকপা য়াচঙবা মতমদা, হায়বদি নহাক্না ইজিপ্তগী থোক্লকপা মতমদা লান্থোকপিবগী চাকখাঙবগী শা অদু ঈরাৎকদবনি~।
\v 7 অদুগা নহাক্না মদু য়াইরগা, নহাক্কী ঈশ্বর যেহোবানা খনগদবা মফম অদুদা চাগদবনি; অদুগা অয়ুক্তা নহাক্না হল্লগা নহাক্কী ফিয়ূমশিংদা চৎকদবনি~।
\v 8 নুমিৎ তরুক্নি নহাক্না হামৈ য়াওদবা তল চাগদবনি, তরেৎনিশুবা নুমিত্তা নহাক্কী ঈশ্বর যেহোবাগী মফমদা চাউনা তিন্নবা লৈগনি; মদুগী মনুংদা নহাক্না থবক অমতা তৌরোইদবনি~।
\s1 চয়োলশিংগী চাকখাঙবা
\p
\v 9 <<নহাক্না নশাগীদমক চয়োল তরেৎ মশীং থীগদবনি; মদু নহাক্না মহৈ মরোংদা থাঙ্গোল থাবা হৌবা মতম অদুদগী চয়োল তরেৎ মশীং থীবা হৌগদবনি~।
\v 10 নহাক্না নহাক্কী ঈশ্বর যেহোবাগী মফমদা নহাক্কী খূৎকী কৎনীংবগী কৎনপোৎকী কাঙ্গৎকা লোয়ননা চয়োলগী চাকখাঙবা ঙাক্কদবনি, নহাক্কী ঈশ্বর যেহোবানা নঙোন্দা বোর পীবিখিবা অদুগী মতুং ইন্না নহাক্না মদু পীগদবনি~।
\v 11 অদুগা নহাক্কী ঈশ্বর যেহোবানা মহাক্কী মিং লৈনবা মফম অমা খনগদবা মফম অদুদা নহাক্না নহাক্কী নচা নিপা, নচা নুপী, ননাই নিপা, ননাই নুপী, নহাক্কী থোঙজাউ মনুংদা লৈবা লেবী মচা, নখোয়গী নরক্তা লৈবা মীরৈবাক মচা, মপা লৈত্রবা অমসুং লুখ্রাবীশিংগা লোয়ননা নহাক্কী ঈশ্বর যেহোবাগী মাঙদা হরাউজগদবনি~।
\v 12 নহাক ইজিপ্তা মীনাই ওইরম্বনি হায়বা নহাক্না নীংশিংগদবনি, অদুগা নহাক্না চৎন-পথাপশিং অসি ঙাক্নবা অমসুং তৌনবা চেকশিল্লু~।
\s1 খাংপোকশঙশিংগী চাকখাঙবা
\p
\v 13 <<নহাক্না নহাক্কী মহৈ মরোং য়ৈফমদগী অমসুং অঙ্গুর মহী শুম্ফমদগী খোমজিল্লবা তুংদা নহাক্না নুমিৎ তরেৎনি খাংপোকশঙশিংগী চাকখাঙবা ঙাক্কদবনি~।
\v 14 অদুগা নহাক্না নহাক্কী চাকখাঙবদা হরাউজগদবনি; নহাক, নহাক্কী নচা নিপা, নহাক্কী নচা নুপী, নহাক্কী ননাই নিপা, নহাক্কী ননাই নুপী, নহাক্কী থোঙজাউশিংগী মনুংদা লৈবা লেবী মচা, মীরৈবাক মচা, মপা লৈত্রবা অমসুং লুখ্রাবীশিংনা হরাউজগদবনি~।
\v 15 যেহোবানা খনগদবা মফম অদুদা নহাক্না নহাক্কী ঈশ্বর যেহোবাগী মফমদা নুমিৎ তরেৎনি অচৌবা চাকখাঙবা ঙাক্কদবনি; মরমদি নহাক্কী ঈশ্বর যেহোবানা নহাকপু নহাক্কী পোত্থোক পূম্নমক্তা অমসুং নহাক্কী খূৎনা তৌজবা পূম্নমক্তা বোর পীবিগনি; মরম অদুনা নহাক্না শোয়দনা হরাউজগদবনি~।
\p
\v 16 <<চহী অমগী মনুংদা অহুম্লক নহাক্কী নিপা পূম্নমক্না নহাক্কী ঈশ্বর যেহোবাগী মাঙদা মহাক্না খনগদবা মফম অদুদা লাক্কদবনি~। মদু হামৈ য়াওদবা তলগী চাকখাঙবদা, চয়োলগী চাকখাঙবদা অমসুং খাংপোকশঙশিংগী চাকখাঙবদা লাক্কদবনি; মখোয়না যেহোবাগী মাঙদা খূৎ হাঙনা লাক্লোইদবনি~।
\v 17 নহাক্কী ঈশ্বর যেহোবানা নঙোন্দা পীবিখিবা বোর অদুগী মতুং ইন্না নখোয় মী খুদিংনা মানা মানা ঙমজবা অদু পীগদবনি~।
\s1 ৱায়েন মপুশিং
\p
\v 18 <<নহাক্কী ঈশ্বর যেহোবানা নঙোন্দা পীবা থোঙজাউ পূম্নমক্কী মনুংদা শলাই খুদিংগীদমক নহাক্না ৱায়েন মপুশিং অমসুং ফম্নাইবশিং হাপকদবনি অমসুং মখোয়না মীশিংবু চুম্না ৱায়েনগনি~।
\v 19 নহাক্না অচুম্বা ৱায়েন শেরান্নহনগনু~। নহাক্না মীশক মীমায় য়েংগনু, ৱানোমশেল লৌগনু; মরমদি ৱানোমশেন্না অশিংবা মীশিংগী মিৎ তাঙহল্লি অমসুং ধর্ম্মচেনবা মীগী ৱাহৈ শেরান্নহল্লি~।
\v 20 নহাক্না হিংনবা অমসুং নহাক্কী ঈশ্বর যেহোবানা নঙোন্দা পীবিরবা লৈবাক অদু নহাক্কী ওইজনবা ধর্ম্মচেনবা অদুতগী মতুং ইল্লু~।
\p
\v 21 <<নহাক্কী ঈশ্বর যেহোবাগী লাৎনপূং অদুগী মনাক্তা নহাক্না করিগুম্বা মখনগী উ অমতনা \f + \fr 16:21 \fk অশেরা: \ft ফিনিসিয়াগী মীশিংগী উনা শাবা লাইরেম্বী অমসুং মহাক্কী মূর্ত্তি~।\f*অশেরাগী মূর্ত্তিশিং নশাগীদমক শারোইদবনি~।
\v 22 নহাক্কী ঈশ্বর যেহোবানা য়েংথিবা নূঙগী য়ূম্বী অমতসু নহাক্না য়ুংখৎলোইদবনি~।
\c 17
\s1 লাই মূর্ত্তি লাৎপশিং নূঙনা থাগদবা
\p
\v 1 <<নহাক্না নহাক্কী ঈশ্বর যেহোবাদা অশোয়বা অমসুং ফত্তবা পকপা শল্লাবা, নৎত্রগা য়াউ অমতা ঈরাৎলোইদবনি; মরমদি মদু নহাক্কী ঈশ্বর যেহোবাগী মফমদা তুক্কচনিংঙাইনি~।
\v 2 নখোয়গী নরক্তা নহাক্কী ঈশ্বর যেহোবানা নঙোন্দা পীবা থোঙজাউশিংগী মরক্তগী অমগী মনুংদা নিপা নৎত্রগা নুপী অমনা নহাক্কী ঈশ্বর যেহোবাগী মিৎয়েংদা ফত্তবা তৌদুনা মহাক্কী ৱালেপ্নবা হিক্তোক্লবদি,
\v 3 অদুগা চৎখিদুনা ঐনা য়াথং পীখিদবা অতোপ্পা লাইশিং থৌগল তৌরবদি নৎত্রগা নুমিৎ নৎত্রগা থা নৎত্রগা অতিয়াদা লৈরিবা ময়ামগী মরক্তগী অমবু খুরুম্লবদি,
\v 4 অদুগা নঙোন্দা মদু তম্লদুনা নহাক্না তারবদি, চেকশিন্না হংউ অমসুং য়েংউ, ইস্রায়েলদা তৌখিবা তুক্কচবা থবক অদু চুম্লবদি অমসুং শোয়দ্রবদি,
\v 5 ফত্তবা থবক অদু তৌখিবা নিপা নৎত্রগা নুপী অদু নহাক্না নহাক্কী থোঙজাউশিংদা পুথোক্কদবনি, অদুগা নিপা নৎত্রগা নুপী অদু মখোয়না শিদ্রিবা ফাওবা মখোয়বু নূঙনা থাগদবনি~।
\v 6 শিবদা মতিক চাবা মহাক অদু সাক্ষী অনী নৎত্রগা অহুমগী সাক্ষীদগী হাৎকদবনি, অদুবু সাক্ষী অমগী ৱাদা মহাকপু হাৎলোইদবনি~।
\v 7 মহাকপু হাৎপদা সাক্ষী ওইবশিংনা খূৎ হান্না থাগদবনি, অদুদগী মী পূম্নমক্কী খূৎ থাগদবনি~। অসুম্না নখোয়গী নরক্তগী ফত্তবা অদু লৌথোক্কনি~।
\s1 ৱায়েনবশিংগী ৱা ইনবা
\p
\v 8 <<নহাক্কী থোঙজাউগী মনুংদা ঈ তানবা অমগা অমগগী মরক্তা, ৱাকৎ অমগা অমগী মরক্তা অমসুং য়ৈন শুনবা অমগা অমগী মরক্তা লৈবা ৱাথোক অদু নহাক্কীদমক ৱায়েনবদা য়াম্না লুরবদি, নহাক্না হৌগত্তুনা নহাক্কী ঈশ্বর যেহোবানা খনগদবা মফম অদুদা চৎকদবনি~।
\v 9 অদুগা নহাক্না লেবী মচা পুরোহিৎশিং অমসুং মতম অদুগী ৱায়েন মপুশিংগী মনাক্তা চত্তুনা হংগদবনি, অদুগা মখোয়না নঙোন্দা ৱায়েনগী ৱালেপ খঙহনগনি~।
\v 10 যেহোবানা খনগদবা মফম অদুদা মখোয়না নঙোন্দা হায়গদবা ৱালেপ অদুগী মতুং ইন্না নহাক্না তৌগদবনি~। অদুগা মখোয়না নঙোন্দা হায়বা পূম্নমক অদুগী মতুং ইন্না নহাক্না ঙাক্তুনা চৎকদবনি~।
\v 11 মখোয়না নঙোন্দা তম্বিগদবা ৱায়েন য়াথং অদুগী ৱালেপ মতুং ইন্না অমসুং মখোয়না নঙোন্দা হায়গদবা ৱায়েন মতুং ইন্না নহাক্না তৌগদবনি; মখোয়না নঙোন্দা পীগদবা ৱালেপ অদুদগী নহাক য়েৎ নৎত্রগা ওইদা লৈথোক্লোইদবনি~।
\v 12 নাপন তৌদুনা থবক তৌবা মী অদুনা নহাক্কী ঈশ্বর যেহোবাবু থৌগল তৌনবা মফম অদুদা লেপ্লিবা পুরোহিৎ অমসুং ৱায়েন মপুগী ৱা তাদবা মী অদু হাৎকদবনি; অদুগা নহাক্না ফত্তবা অদু ইস্রায়েলদগী লৌথোক্কদবনি~।
\v 13 অদুগা মী পূম্নমক্না তাদুনা কিগনি অমসুং মখোয় অমুক হন্না নাপন তৌররোই~।
\s1 নিংথৌশিংগী চৎন পথাপ
\p
\v 14 <<নহাক্কী ঈশ্বর যেহোবানা নঙোন্দা পীবিরিবা লৈবাক অদুদা নহাক্না লাক্লগা, খূৎ চন্দুনা মদুদা লৈরবা মতমদা নহাক্না হায়গনি, <ঐগী অকোয়বদা লৈরিবা জাতি পূম্নমক্কী মতৌগুম্না, ঐনা ঐগী ইথক্তা নিংথৌ অমা হাপকনি~।>
\v 15 নহাক্কী ঈশ্বর যেহোবানা খনবা মহাক অদু নহাক্না শোয়দনা নহাক্কী নথক্তা নিংথৌ ওইনা হাপকদবনি; নহাক্কী নচিন ননাউশিংগী মরক্তগী অমা নহাক্না নহাক্কী নথক্তা নিংথৌ ওইনা হাপকদবনি; নহাক্কী নচিন ননাউ নত্তবা মীরৈবাক মচাবু নহাক্না হাপ্পা য়াদে~।
\v 16 অদুবু মহাক্না মশামক্কীদমক শগোলগী মশীং য়ামখৎহল্লোই, নৎত্রগা মীশিংবু মখোয়গী শগোলগী মশীং য়ামখৎহন্নবা ইজিপ্তা হলহল্লোই; মরমদি যেহোবানা নখোয়দা হায়খি, <নখোয়না লম্বী অদুদা অমুক হল্লরোই~।>
\v 17 অদুগা মহাক্কী থম্মোই লৈথোক্তনবা মহাক্না মশাগী নুপী য়ামহল্লোইদবনি; অদুগা মহাক্না মশাগীদমক লুপা অমসুং সনা য়াম্না য়ামখৎহল্লোইদবনি~।
\v 18 মহাক্না মহাক্কী নিংথৌ লৈবাক্কী ফম্বান্দা ফম্বা মতমদা মশাগীদমক লেবী মচা পুরোহিৎশিংগী মমাঙদা লৈবা ৱায়েন য়াথং অসি লাইরিক অমদা শিন্দোক্কনি~।
\v 19 অদুগা মদু মহাক্কা লোয়নগনি, অদুগা মহাক্না মহাক্কী ঈশ্বর যেহোবাবু কিবা, ৱায়েন য়াথং অসিগী ৱা পূম্নমক অমসুং চৎন-পথাপশিং ঙাক্তুনা চৎপা তম্নবা, মহাক্না মদু মপুন্সি চুপ্পা পাগনি,
\v 20 মরমদি মসি মহাক্কী মচীন মনাউশিংগী মথক্তা থম্মোই চাউথোক্তনবনি অমসুং মহাক্না য়াথং অদুগী য়েৎ নৎত্রগা ওইদা লৈথোক্তনবনি; মহাক্কী নিংথৌ লৈবাক্তা মহাক অমসুং মহাক্কী মচাশিংনা ইস্রায়েলদা পুন্সি শাংনা লৈনবনি~।
\c 18
\s1 লেবী মচাশিং অমসুং পুরোহিৎশিংগী শরূক
\p
\v 1 <<লেবী মচা পুরোহিৎশিং অমসুং লেবীগী শলাই পূম্নমক্কীদমক ইস্রায়েলগী মরক্তা করিগুম্বা শরূক নৎত্রগা ফংফম থোকপা লৈরোইদবনি; যেহোবাদা মৈ থাবগী কৎনপোৎশিং অমসুং মহাক্কী শরূক্তগী মখোয়না চাগনি~।
\v 2 মরম অদুনা মখোয়গী মচীন মনাউশিংগী মরক্তা মখোয়গী ফংফম থোকপা লৈতে; মহাক্না মখোয়দা হায়খিবগুম্না, যেহোবাদি মখোয়গী শরূক্নি~।
\p
\v 3 <<অদুগা শল্লাবা নৎত্রগা য়াউ ঈরাত্তুনা কৎপা মীশিংদগী পুরোহিৎনা ফংগদবা শরূক্তি অসিনি: মখোয়না পুরোহিৎকীদমক খূমাঙশিং, চায়রুং অনী অমসুং চাকখাউ পীগনি~।
\v 4 নহাক্না নহাক্কী মহৈ মরোংগী অহানবা মহৈ, নহাক্কী য়ুগী অমসুং নহাক্কী থাউগী অহানবা শরূক অমসুং নহাক্কী য়াউদগী ককপা মতুগী অহানবা শরূক অদু মঙোন্দা পীগনি;
\v 5 মরমদি মহাক অমসুং মহাক্কী মচা নিপাশিংবু মতম পূম্নমক্কী ওইনা যেহোবাগী মিংদা লেপ্ত‌ুনা থৌগল তৌনবা নহাক্কী ঈশ্বর যেহোবানা নহাক্কী শলাই পূম্নমক্তগী খন্দোক্লে~।
\p
\v 6 <<ইস্রায়েল অপূম্বগী মনুংদগী লেবী মচা অমনা, মহাক্না লম্লান্দুনা লৈরিবা নহাক্কী থোঙজাউশিং অমদগী মহাক্না মপূক্নীংগী পামজবা পূম্নমক্কা লোয়ননা যেহোবানা খনগদবা মফম অদুদা থোক্লক্লবদি,
\v 7 যেহোবাগী মাঙদা থৌগল তৌনবা লেপ্লিবা মহাক্কী মচীন মনাউ লেবী মচা পূম্নমক্কী মতৌগুম্না, মহাক্না মহাক্কী ঈশ্বর যেহোবাগী মিংদা থৌগল তৌজগনি~।
\v 8 অদুগা মহাক্কী ফংফম থোকপা শরূক য়োনবদগী ফংলকপা শেন অদুতা নত্তনা মহাক্না মখোয়গা চপ মান্ননা চাননবা শরূক ফংগনি~।
\s1 লাইৱা তীনৱা শান্নবা য়াদবা
\p
\v 9 <<নহাক্কী ঈশ্বর যেহোবানা নঙোন্দা পীবিরিবা লৈবাক অদুদা নহাক্না লাকপা মতমদা, নহাক্না জাতিশিং অদুগী তুক্কচবা থবকশিং অদু তৌনবা তম্লোইদবনি~।
\v 10 অদুগা নখোয়গী নরক্তা মহাক্কী মচা নিপা নৎত্রগা মচা নুপীবু মৈ থাদুনা ঈরাৎপা, নৎত্রগা লাইবাউ খঙবা, নৎত্রগা খেন য়েংবা, নৎত্রগা মহৈ শিজিন্নবা, নৎত্রগা হীকাপ য়াইকাপ তৌবা,
\v 11 নৎত্রগা শুমহৎনবা মন্ত্র শান্নবা, নৎত্রগা কিথুম পুবা, নৎত্রগা লাইৱা তীনৱা শান্নবা নৎত্রগা থৱায় কৌখৎপা মী অমতা লৈতসনু~।
\v 12 হায়রিবা পূম্নমক অসি তৌবা মী অদু যেহোবাগী মফমদা তুক্কচনিংঙাইনি; তুক্কচনিংঙাই ওইবা থবকশিং অসিগী মরম্না নহাক্কী ঈশ্বর যেহোবানা নহাক্কী মাঙদগী মখোয়বু তান্থোক্কনি~।
\v 13 নহাক্কী ঈশ্বর যেহোবাগী মাঙদা নহাক চঙখোনবা ওইগদবনি~।
\v 14 নহাক্না খূৎ চনগদবা জাতিশিং অসিনা খেন য়েংবশিং অমসুং লাইবাউ খঙবশিংগী ৱা তাগনি, অদুবু নহাক্কী ওইনদি, নহাক্কী ঈশ্বর যেহোবানা নহাকপু অদুম্না তৌবা য়াবিদে~।
\s1 ৱা তাকথোকপা মী
\p
\v 15 <<নহাক্কী ঈশ্বর যেহোবানা নঙোন্দগী, নহাক্কী নচিন ননাউশিংগী মরক্তগী, নহাক্কীদমক ঐগা মান্নবা ৱা তাকথোকপা মী অমা থোকহনবিগনি~। নখোয় মহাক্না হায়বা তাগদবনি~।
\v 16 মসি নহাক্না হোরেবতা, মীয়াম তিন্নবা নুমিৎ অদুদা নহাক্কী ঈশ্বর যেহোবাদা <ঐ শিদনবা ঐগী ঈশ্বর যেহোবাগী খোঞ্জেন অমুক হন্না ঐবু তাহনবিগনু অমসুং অচৌবা মৈ অসি অমুক হন্না ঐবু উহনবিগনু> হায়না নিজখিবা অদুগী মতুং ইন্ননি~।
\v 17 যেহোবানা ঐঙোন্দা হায়খি, <মখোয়না হায়রিবা অসি অফবনি~।
\v 18 ঐনা মখোয়গী মচীন মনাউশিংগী মরক্তগী মখোয়গীদমক, নহাক্কা মান্নবা ৱা তাকথোকপা মী অমা থোকহনবিগনি অমসুং মহাক্কী মচীন্দা ঐগী ৱাশিং থম্বিগনি অমসুং ঐনা মঙোন্দা য়াথং পীবা পূম্নমক মহাক্না মখোয়দা হায়গনি~।
\v 19 অদুগা মহাক্না ঐগী মিংদা ঐগী ৱাশিং হায়বদা তাদবা মী খুদিং ঐনা মঙোন্দা লমন খুমগনি~।
\v 20 অদুবু ঐনা য়াথং পীখিদবা ৱা অমা ৱা তাকথোকপা মী অদুনা ঐগী মিংদা হায়রবদি, নৎত্রগা মহাক্না অতোপ্পা লাইশিংগী মিংদা ৱা হায়রবদি, ৱা তাকথোকপা মী অদু হাৎকদবনি~।>
\v 21 অদুগা নহাক্না নহাক্কী থম্মোইদা হায়রবদি, <যেহোবানা হায়খিদবা ৱা অদু ঐখোয়না করম্না খঙগনি?>
\v 22 ৱা তাকথোকপা মী অমনা যেহোবাগী মিংদা ৱা তাকথোক্লগা, মদু ওইদ্রবদি অমসুং থোক্ত্রবদি, মদু যেহোবানা হায়খিবা নত্তে; ৱা তাকথোকপা মী অদুনা নাপন তৌদুনা হায়খিবনি; নহাক্না মহাকপু কিরোইদবনি~।
\c 19
\s1 চঙজফম সহরশিং
\p
\v 1 <<নহাক্কী ঈশ্বর যেহোবানা নঙোন্দা পীবিরিবা লৈবাক অদুগী জাতিশিং অদু, নহাক্কী ঈশ্বর যেহোবানা মাঙহনবা মতমদা অমসুং নহাক্না মখোয়বু খূৎ চন্দুনা মখোয়গী সহরশিংদা অমসুং মখোয়গী য়ূমশিংদা লৈরবা মতমদা,
\v 2 নহাক্কী ঈশ্বর যেহোবানা নঙোন্দা খূৎ চন্নবা পীরবা লৈবাক অদুগী মনুংদা নহাক্না সহর অহুম নহাক্কীদমক তোঙান্না থমগদবনি~।
\v 3 অদুগা নহাক্না নশাগীদমক লম্বী অমা শেমগদবনি অমসুং মীহাৎপা খুদিংনা মফম অদুদা চেনশিনবা য়ানবা নহাক্কী ঈশ্বর যেহোবানা নঙোন্দা ফংফম থোকপা ওইনবা পীবিরিবা লৈবাক অদুগী ঙমখৈ শরূক অহুমথোক্না খাইদোকউ~।
\p
\v 4 <<মহাক্না হিংবা ফংনবা, মফম অদুদা চেনশিনবা মীহাৎপা অমগী মরমদদি অসিনি: মহাক্না মমাঙঙৈদা য়েংথিনবা লৈতনা, মহাক্কী য়ূম্লোন্নববু হাৎকে হায়না নীংদনা হাৎলবা,
\v 5 মী অমনা মহাক্কী য়ূম্লোন্নবগা উমংদা উ য়ানবা চৎলগা, উ য়ান্নবা শীংজঙ পায়দুনা মখূৎ হায়গৎলকপদা শীংজঙ অদু মখোক্তগী নান্থোক্তুনা মহাক্কী য়ূম্লোন্নবদা পান্দুনা মহাক শিরবদি, মহাক্না সহরশিং অদুগী মরক্তগী অমদা চেনশিন্দুনা হিংজগনি,
\v 6 অদু নৎত্রবদি মহাক্না মহাকপু হান্না য়েংথিখিবা লৈতবগী মরম্না মহাক শিফম থোক্ত্রবসু, ঈগী লমন খুমগদবা মী অদুনা মৈ হৌনা শাউদুনা মীহাৎপা মী অদু তান্নবদা লম্বী অদু শাংবগী মরম্না মহাকপু ফংদুনা মহাকপু হাৎখিগনি~।
\v 7 মরম অদুনা ঐনা য়াথং পীদুনা হায়খি, <নহাক্না নশাগীদমক সহর অহুম তোঙান্না থমগদবনি~।>
\v 8 অদুগা নহাক্কী ঈশ্বর যেহোবানা নহাক্কী নপা নপুশিংদা ৱাশকখিবগুম, মহাক্না নহাক্কী ঙমখৈ চাউথোকহল্লবা অমসুং মহাক্না নহাক্কী নপা নপুশিংদা পীবিনবা ৱাশকখিবা লৈবাক পূম্নমক অদু নঙোন্দা পীবিরবা,
\v 9 নহাক্কী ঈশ্বর যেহোবাবু নুংশিনবা অমসুং তত্তনা মহাক্কী লম্বীদা চৎনবা, ঐনা ঙসি নঙোন্দা পীখিবা য়াথংশিং অসি নহাক্না ঙাক্তুনা চৎলবা, অদু ওইরবদি নহাক্না নহাক্কীদমক সহর অহুম অসিদা নত্তনা অতোপ্পা সহর অহুম অমগা হাপচিনগদবনি,
\v 10 মদুদি নহাক্কী ঈশ্বর যেহোবানা নঙোন্দা ফংফম থোকপা ওইনা পীরবা লৈবাক অদুদা মরম লৈতনা ঈ তাদনবনি অমসুং ঈ অদু নহাক্কী নথক্তা তাদনবনি~।
\p
\v 11 <<অদুবু মী অমনা মহাক্কী য়ূম্লোন্নববু য়েংথিরবা অমসুং মহাকপু লুমদুনা লৈরবা অমসুং মহাক্কী মথক্তা হৌরক্তুনা মহাকপু শাথিনা ফূবদা মহাক শিরবা অমসুং সহর অহুম অসিগী অমদা চেনশিল্লবা,
\v 12 অদু ওইরবদি মহাক্কী সহরগী অহল্লমনশিংনা মী থাদুনা মহাকপু সহর অদুদগী লৌহল্লুগনি অমসুং মহাকপু ঈগী লমন খুমগদবা মী অদুগী মখূত্তা শিননবা পীথোক্কনি~।
\v 13 নহাক্কী মিৎনা মঙোন্দা নুংশিবা উৎকনু, অদুবু নহাক্না ইস্রায়েলদগী মরান লৈতবা ঈ তাহনবগী মরান অদু লৌথোক্কনি, মদুনা নঙোন্দা য়াইফবা ওইগনি~।
\p
\v 14 <<নহাক্কী ঈশ্বর যেহোবানা খূৎ চন্নবা নঙোন্দা পীবিগদৌরিবা লৈবাক অদুদা নহাক্না ফংগদবা নহাক্কী ফংফম থোকপা অদুদা, নপা নপুশিংনা থম্লম্বা নহাক্কী য়ূম্লোন্নবগী ঙমখৈ-নূঙ অদু নহাক্না লৌথোক্লোইদবনি~।
\p
\v 15 <<সাক্ষী অমখক্তনা মী অমগী মথক্তা মহাক্না তৌবা অয়োল অরান অমগীদমক, নৎত্রগা পাপ অমগীদমক, হায়বদি মহাক্না তৌবা পাপ অমগীদমক লেপ্লোইদবনি~। সাক্ষী অনী, নৎত্রগা অহুমগী চীন্দগী ৱাফম অদু লেপকদবনি~।
\p
\v 16 <<অরানবা সাক্ষী পীবা মী অমনা মী অমগী মথক্তা মরান শীদুনা হৌগৎলক্লবদি,
\v 17 খৎন-চৈনবদা য়াওরিবা মী অনীমক যেহোবাগী মাঙদা, মতম অদুদা লৈরিবা পুরোহিৎশিং অমসুং ৱায়েন মপুশিংগী মাঙদা লেপকনি~।
\v 18 অদুগা ৱায়েন মপুশিংনা মুন্না থিজিনগনি; অদুগা য়েংউ, সাক্ষী অদু অরানবা সাক্ষী ওইরবদি অমসুং মহাক্না মহাক্কী মচীন মনাউগী মথক্তা লান্না সাক্ষী পীরম্লবদি,
\v 19 মহাক্না মচীন মনাউগী মথক্তা তৌগে নীংলম্বা অদু নখোয়না মহাক্কী মথক্তা তৌগনি; অসুম তৌনা নহাক্না ফত্তবা অদু নখোয়গী নরক্তগী লৌথোক্কনি~।
\v 20 অদুগা লৈহৌবা মখোয় অদুনা তারগা কিগনি অমসুং মদুগী মতুংদা মখোয়না অমুক হন্না অসিগুম্বা ফত্তবা অসি নখোয়গী নরক্তা তৌররোই~।
\v 21 অদুগা নহাক্কী মিৎনা নুংশিবা উৎকনু: অদুবু থৱায়গী মহুৎ থৱায়, মিৎকী মহুৎ মিৎ, য়াগী মহুৎ য়া, খূৎকী মহুৎ খূৎ, খোঙগী মহুৎ খোঙ~।
\c 20
\s1 লানগী নিয়ম
\p
\v 1 <<নহাক্না নহাক্কী য়েক্নবশিংগী মায়োক্তা লান শোক্নবা চৎপদা, শগোলশিং, শগোল গাড়ীশিং অমসুং নঙোন্দগী হেন্না য়াম্বা মীশিং উরবদি, মখোয়বু কিগনু; মরমদি নহাকপু ইজিপ লৈবাক্তগী পুথোকপিরকপা নহাক্কী ঈশ্বর যেহোবানা নহাক্কা লোয়নরি~।
\v 2 অদুগা নখোয়না লানফমদা নকশিল্লক্লবা মতমদা, পুরোহিৎনা চঙশিল্লক্তুনা মীশিংদা হায়গনি,
\v 3 অদুগা মহাক্না মখোয়দা হায়গনি, <হে ইস্রায়েল, তাও, ঙসি নখোয়না লানফমদা অমসুং নখোয়গী য়েক্নবশিংগী মায়োক্তা চঙশিল্লি; নখোয়গী পূক্নীং তুকথগনু, কিগনু অমসুং নিক্কনু, অদুগা মখোয়গী মরম্না শাথিনা কিগনু;
\v 4 মরমদি নখোয়গীদমক য়েক্নবশিংগী মায়োক্তা লান শোক্ননবা, নখোয়বু কনবিনবা নখোয়গা লোয়ননা চৎলিবা মহাক্তি নখোয়গী ঈশ্বর যেহোবানি~।>
\p
\v 5 <<অদুগা ফম্নাইবশিংনা মীশিংদা হায়গনি, <অনৌবা য়ূম অমা শারগা মদুবু কত্থোক্লমদবা মী লৈব্রা? মহাক্না চত্তুনা মহাক্কী ময়ূমদা হনসনু, অদু নৎত্রবদি মহাক লান্দা শিদুনা অতোপ্পা মীনা মদু কত্থোক্কনি~।
\v 6 অঙ্গুরগী ইংখোল শেম্লগা মদুগী মহৈ চাদ্রিবা মী লৈব্রা? মহাক্নসু চত্তুনা মহাক্কী য়ূমদা হনসনু, অদু নৎত্রবদি মহাক লান্দা শিদুনা অতোপ্পা মীনা মদুগী মহৈ চাগনি~।
\v 7 অদুগা নুপী অমগা ৱারোইনরগা মহাকপু লৌদ্রিবা নিপা লৈব্রা? মহাক্না চত্তুনা মহাক্কী য়ূমদা হনসনু, অদু নৎত্রবদি মহাক লান্দা শিদুনা অতোপ্পা নিপানা মহাকপু লৌগনি~।>
\v 8 অদুগা ফম্নাইবশিংনা মীশিংদা অমুক্কা ৱা ঙাঙগনি অমসুং মখোয়না হায়গনি, <কিগনবা অমসুং পূক্নীং তুকথবা মী লৈব্রা? মহাক্না চত্তুনা মহাক্কী ময়ূমদা হনসনু, অদু নৎত্রবদি মহাক্না পূক্নীং তুকথবগুম মহাক্কী মচীন মনাউশিংগী পূক্নীং তুকথহনগনি~।>
\v 9 অদুগা ফম্নাইবশিংনা মীশিংদা ৱা হায়বা লোইরবদা, মখোয়না মীশিংবু চিংবিনবা লান্মীগী লুচিংবশিং হাপকনি~।
\p
\v 10 <<নখোয়না সহর অমদা মদুগী মায়োক্তা লান শোক্ননবা নকশিল্লক্লবদা, মদুদা ঈঙথবগী ৱা লাউথোকউ~।
\v 11 অদুগা সহর অদুনা ঈঙথবগী ৱা অদু য়াদুনা সহরগী থোঙ অদু হাংদোক্লবদি, সহর অদুদা লৈবা মীশিং অদু নহাক্কী মীনাইশিং ওইগনি অমসুং মখোয়না নহাকপু থৌগল তৌগনি~।
\v 12 অদুবু সহর অদুনা নহাক্কা ঈঙথবগী ৱা য়ানদদুনা নহাক্কী মায়োক্তা লান শোক্নরবদি, নহাক্না মদু লাঙ্গোয় চনগনি~।
\v 13 নহাক্কী ঈশ্বর যেহোবানা মদু নহাক্কী খূত্তা শিন্নবা মতমদা, নহাক্না মদুদা লৈবা নিপা খুদিং থাঙশাং ময়ানা য়ানগনি~।
\v 14 অদুবু নুপীশিং, অপিকপা অঙাংশিং, শা শন, সহর অদুদা লৈবা পূম্নমক, লান্দগী মুল্লকপা পোৎ পূম্নমক নহাক্না নশাগীদমক লৌগনি; অদুগা নহাক্কী ঈশ্বর যেহোবানা নঙোন্দা পীবিখ্রবা নহাক্কী য়েক্নবশিংদগী লৌরকপা পোৎ অদু নহাক্না শিজিন্নগনি~।
\v 15 জাতিশিং অসিগী সহরশিং নত্তবা, নঙোন্দগী য়াম্না লাপ্না লৈবা সহর পূম্নমক্তা নহাক্না মতৌ অদুম্না তৌগনি~।
\v 16 অদুবু অনকপা সহরশিংগী মীশিং অসিদি নহাক্কী ঈশ্বর যেহোবানা নঙোন্দা ফংফম থোকপা ওইনা পীবি, নহাক্না নুংশা স্বর হোনবা অমতা হিংনা থম্লোইদবনি~।
\v 17 অদুবু নহাক্কী ঈশ্বর যেহোবানা নঙোন্দা য়াথং পীখিবগুম, নহাক্না মখোয়বু, হায়বদি হেৎকী মচাশিং, অমোরীগী মীশিং, কেনানগী মীশিং, পেরিজী মচাশিং, হিব্বীগী মীশিং অমসুং যিবূস্তা লৈবা মীশিংবু তুম্না মাঙহনগদবনি,
\v 18 মদুদি মখোয়না মখোয়গী লাইশিংদা তৌখিবা তুক্কচবা থবকশিং অদু মখোয়না নখোয়বু তম্বিদনবনি; অসুম্না নখোয়না নখোয়গী ঈশ্বর যেহোবাগী মথক্তা পাপ তৌদনবনি~।
\p
\v 19 <<নহাক্না সহর অমবু লৌশিন্নবা লান শোক্নদুনা সহর অদুবু কুইনা লাঙ্গোয় চনবা মতমদা, নহাক্না উশিং অদুদা শীংজঙ থাদুনা সহর অদুগী উশিং মাঙহল্লোইদবনি; মরমদি নহাক্না উশিং অদুগী মহৈ চাবা য়াগনি, অদুগা নহাক্না লাঙ্গোয় চনবদা শিজিন্ননবা উশিং অদু য়ান্থোক্কনু, মরমদি লম্লক্কী উদি মীওইবগী কান্ননবনি~।
\v 20 অদুম ওইনমক, মহৈ চাবা য়াদবা উশিংনি হায়বা নহাক্না খঙবা অদুতা নহাক্না লান শোক্নরিবা সহর অদু নমথদ্রিবা ফাওবা মদুগা মায়োক্ননা লানবনশিং শাননবা য়ান্থোকপা য়াগনি~।
\c 21
\s1 শকখঙদবনা হাৎলম্বগী প্রায়শ্চিত্ত তৌবা
\p
\v 1 <<নহাক্কী ঈশ্বর যেহোবানা খূৎ চন্নবা নঙোন্দা পীবিগদৌরিবা লৈবাক অদুগী মনুংদা, কনাগুম্বনা হাৎলম্বা মী অমা লমহাঙদা তাদুনা লৈরম্বা ফংলবদি অমসুং কনানা মহাকপু হাৎপনো হায়বা খঙদ্রবদি,
\v 2 নহাক্কী অহল্লমনশিং অমসুং নহাক্কী ৱায়েন মপুশিংনা থোক্লক্তুনা অকোয়বদা লৈবা সহরশিং অদু হাৎলম্বা মী অদুদগী কয়া লাপ্না লৈবনো হায়বা ওন্থোক্কনি~।
\v 3 অদুগা হাৎলম্বা মী অদুগা খ্বাইদগী নক্নবা সহর অদুগী অহল্লমনশিংনা থবক শিজিন্নখিদ্রিবা অমসুং পোৎপু পুখিদ্রিবা শন হাতম অমা লৌগনি~।
\v 4 অদুগা সহর অদুগী অহল্লমনশিংনা শন হাতম অদু খোইদোক্ত্রিবা অমসুং মরূ হুন্দ্রিবা ঈরম লৈবা তম্পাক অমদা পুথগনি, অদুগা তম্পাক অদুদা শন হাতম অদুগী মঙক থুদেক্কনি~।
\v 5 অদুদগী লেবীগী মচা নিপাশিং, পুরোহিৎশিংনা মনাক্তা লাক্কনি; মরমদি মহাকপু থৌগল তৌনবা অমসুং যেহোবাগী মিংদা বোর পীনবা, নহাক্কী ঈশ্বর যেহোবানা মখোয়বু খন্দোক্লে; য়েৎনবা খুদিং অমসুং খূৎ থাবগী ৱাথোক খুদিং মখোয়গী ৱাগী মতুং ইন্না লোইশিনগনি~।
\v 6 হাৎলম্বা মী অদুগা খ্বাইদগী নক্নবা সহর অদুগী অহল্লমনশিং পূম্নমক্না, তম্পাক্তা মঙক থুদেকখ্রবা শন হাতম অদুগী মথক্তা মখোয়গী মখূৎ চামথোক্কনি~।
\v 7 অদুগা মখোয়না হায়গনি, <ঐখোয়গী খূৎনা মসিগী ঈ তাহনখিদে অমসুং ঐখোয়গী মিৎনসু মদু উখিদে~।
\v 8 হে যেহোবা, নহাক্না হন্দোকপিখিবা নহাক্কী মী ইস্রায়েলবু কোকপিয়ু অমসুং নহাক্কী মী ইস্রায়েলগী মথক্তা মরান লৈতবা ঈ তাবগী মরান তাহনবিগনু~।> অদুগা মখোয়গী মফমদা ঈ তাবগী মরান কোকপিগনি~।
\v 9 অসুম্না নহাক্না যেহোবাগী মিৎয়েংদা অচুম্বা অদু তৌবা মতমদা, নহাক্না নখোয়গী নরক্তগী মরান লৈতবা ঈ তাবগী মরান অদু লৌথোক্কনি~।
\s1 লানফা নুপীবু লৌবা
\p
\v 10 <<নহাক্না নহাক্কী য়েক্নবশিংগী মায়োক্তা লান শোক্নবা চৎপদা, নহাক্কী ঈশ্বর যেহোবানা মখোয়বু নহাক্কী খূত্তা পীথোক্লবা অমসুং নহাক্না মখোয়বু লানফা ওইনা লৌরবা,
\v 11 নহাক্না লানফাশিংগী মরক্তা মশক মতৌ ফজবী নুপী অমা উরগা মহাকপু পামদুনা নহাক্কী নুপী ওইনা মহাকপু লৌনীংলবা,
\v 12 অদু ওইরবদি নহাক্না মহাকপু নহাক্কী য়ূমদা পুরক্কদবনি; অদুগা মহাক্না মরু কোক্কনি অমসুং মহাক্কী খূজিনশিং কক্কনি,
\v 13 অদুগা মহাক্না লানফা ওইরকপদা শেৎলকপা ফিরোন অদু মহাক্না মশাদগী লৌথোক্কনি অমসুং নহাক্কী য়ূমদা লৈদুনা মহাক্কী মপা অমসুং মহাক্কী মমাগীদমক থা অমা চুপ্না তেংথা নাওইগনি; অদুদগী নহাক্না মঙোন্দা চঙদুনা মহাক্কী মপুরোইবা ওইগনি অমসুং মহাক্না নহাক্কী নুপী ওইগনি~।
\v 14 অদুবু করিগুম্বা নহাক্না মঙোন্দা অপেনবা লৈত্রবদি, মহাক্না চৎনীংবা মফমদা চৎনবা নহাক্না মহাকপু থাদোক্কনি~। নহাক্না মহাকপু শেন লৌদুনা য়োল্লোইদবনি অমসুং নহাক্না মহাকপু থীনা তৌবিরোইদবনি, মরমদি নহাক্না মহাক্কী ইজৎ মাঙহনখ্রে~।
\s1 অহানবা পোকপা মচা নিপাগী হক
\p
\v 15 <<কনাগুম্বা মী অমগী নুপী অনী লৈদুনা অমবুনা নুংশিবিরবা অমসুং অতোপ্পা অমদুবুনা নুংশিবিদ্রবা, অদুগা নুংশিবিরবা অমসুং নুংশিবিদ্রবা মখোয় অনীমক্না মচাশিং পোক্লবা, অদুগা অহানবা পোকপা মচা নিপা অদু নুংশিবিদ্রবা অদুগী মচা নিপা ওইরবা,
\v 16 অদু ওইরবদি মহাক্না মচা নিপাশিংদা মহাক্কী পিবাফম শিন্নবা মতমদা, মহাক্না নুংশিবিদ্রবা নুপী অদুনা হান্না পোকপা মচা নিপা লৈনা লৈনা, মহাক্না নুংশিবিবা নুপী অদুনা পোকপা মচা নিপাদা শিন্নবা য়ারোই~।
\v 17 অদুবু মহাক্না নুংশিবিদ্রবা নুপী অদুগী মচা নিপানা হান্না পোকপা মচা নিপানি হায়বা য়াজদুনা মহাক্কী লৈজবা পূম্নমক্কী শরূক অনী মঙোন্দা পীগনি; মরমদি মহাক্তি মহাক্কী পাঙ্গলগী অহানবনি; অহানবা পোকপগী হক অদু মহাক্কীনি~।
\s1 হায়বা ইন্দবা মচা নিপা
\p
\v 18 <<কনাগুম্বা মী অমগী মঙক কনবা অমসুং মায়োক্তা হৌবা মচা নিপা অমা লৈরবদি, মহাক্না মপাগী ৱা অমসুং মমাগী ৱা ইন্দ্রবদি, অদুগা মখোয়না মহাকপু ৱারকপদসু মহাক্না মখোয়গী ৱা তাদ্রবদি,
\v 19 মহাক্কী মপা অমসুং মহাক্কী মমানা মহাকপু ফাগনি, অদুগা মহাক্কী সহরগী অহল্লমনশিংগী মফমদা, মহাক্কী লৈফমগী থোঙজাউদা মহাকপু পুথোক্কনি~।
\v 20 অদুগা মখোয়না মহাক্কী সহরগী অহল্লমনশিংদা হায়গনি, <ঐখোয়গী ইচা নিপা অসি মঙক কল্লি অমসুং মায়োক্তা হৌরি~। মহাক্না ঐখোয়গী ৱা ইন্দে; মহাক্তি কান্নদবা অমসুং য়ু ঙাওবনি~।>
\v 21 অদুদগী মহাক্কী সহরগী নিপা পূম্নমক্না মহাকপু শিনবা নূঙনা থাগনি; অসুম্না নহাক্না ফত্তবা অদু নখোয়গী নরক্তগী লৌথোক্কনি, অদুগা ইস্রায়েল পূম্নমক্না মদু তাদুনা কিগনি~।
\s1 তোঙান তোঙানবা ৱায়েন য়াথং
\p
\v 22 <<কনাগুম্বা মী অমনা শিবগী দন্দি ফংবা য়াবা পাপ তৌরবদি মহাকপু হাৎকনি অমসুং নহাক্না মহাকপু উ অমদা য়ানগনি,
\v 23 মহাক্কী হকচাং অদু অহিং চুপ্পা উথক্তা লৈরোই, অদুবু নহাক্না নুমিৎ অদুমক্তদা মহাকপু শোয়দনা ফুমগনি, মরমদি উথক্তা য়ানবা মহাক অদু ঈশ্বরগী শিরাপ ফংলবনি, মতৌ অসুম্না নহাক্কী ঈশ্বর যেহোবানা নঙোন্দা ফংফম থোকপা ওইনা পীবিরবা লৈবাক অদু নহাক্না মাংহল্লোই~।
\c 22
\p
\v 1 <<নহাক্না নহাক্কী নচিন ননাউগী শল্লাবা, নৎত্রগা মহাক্কী য়াউ লম্মুক্নবদা উশিন্নদবা অমসুং নশা লৈথোকপা তৌগনু; নহাক্না শোয়দনা মখোয় অদু নহাক্কী নচিন ননাউগী মফমদা পুগদবনি~।
\v 2 করিগুম্বা নহাক্কী নচিন ননাউ অদুনা নহাক্কা নক্ননা লৈত্রবদি, নৎত্রগা নহাক্না মহাকপু খঙদ্রবদি, নহাক্না মদু নহাক নশামক্কী য়ূমদা পুরক্কনি, অদুগা নহাক্কী নচিন ননাউ অদুনা থিরক্ত্রিবা ফাওবা মদু নহাক্কা লোয়ননা লৈগনি, অদুগা নহাক্না মদু মঙোন্দা অমুক হনবিগনি~।
\v 3 মদুগা মান্ননা নহাক্না মহাক্কী লোলাদসু তৌগনি; মহাক্কী মফি মরোন্দসু নহাক্না অদুম্না তৌগনি; নহাক্কী নচিন ননাউগী মাঙখিবা পোৎ খুদিং, মহাক্কী মাঙখিবা পোৎ নহাক্না ফংলগা অদুম্না তৌগনি; নহাক্না নশা লৈথোকপা তৌগনু~।
\p
\v 4 <<নহাক্না নহাক্কী নচিন ননাউগী লোলা নৎত্রগা মহাক্কী শল্লাবা লম্বী মপান্দা তুবদা উশিন্নদবা অমসুং নশা লৈথোকপা তৌগনু; শাশিং অদু অমুক হৌগৎপদা নহাক্না শোয়দনা মহাকপু মতেং পাংগদবনি~।
\p
\v 5 <<নুপীনা নিপাগী ফিজোন শেৎলোইদবনি অমসুং নিপানা নুপীগী ফিরোন ইল্লোইদবনি; মরমদি মদু তৌবা মী পূম্নমক নহাক্কী ঈশ্বর যেহোবাগী মফমদা তুক্কচনিংঙাইনি~।
\p
\v 6 <<লম্বীগী নাকন্দা উপাম্বী অমদা, নৎত্রগা লৈমায়দা, নহাক্কী মাঙদা উচেক অমগী মহুমদা মচাশিং, নৎত্রগা মরূমশিং লৈরবা অমসুং মপীনা মচাশিং, নৎত্রগা মরূমশিং অদু কোন্দুনা লৈরবদি, নহাক্না মপী অদু মচাগা কোন্ননা ফারোইদবনি;
\v 7 নহাক্কী য়াইফবা ওইনবা অমসুং নহাক্কী পুন্সি শাংনবা নহাক্না মপী অদু শোয়দনা থাদোক্কদবনি অমসুং মচা অদু নহাক্কীদমক লৌগনি~।
\p
\v 8 <<নহাক্না অনৌবা য়ূম অমা শাবদা, কনাগুম্বা মী অমা য়ূমথক্তগী তাদুনা নহাক্কী য়ূমদা ঈ তাবগী মরান লৈতনবা নহাক্কী য়ূমথক অকোয়বদা অনেম্বা ফক্লাং খাগদবনি~।
\p
\v 9 <<নহাক্না নহাক্কী অঙ্গুরগী ইংখোন্দা মরূ মখল অনী হুল্লোইদবনি, নৎত্রবদি নহাক্না হুনখিবা মরূগী মহৈ অমসুং নহাক্কী অঙ্গুরগী ইংখোলগী মহৈ পূম্নমক মাংগনি~।
\p
\v 10 <<নহাক্না শল্লাবা অমসুং লোলা পূন্না শম্বোৎ খোইরোইদবনি~।
\p
\v 11 <<নহাক্না শামতু অমসুং লিনেনগা য়ান্নদুনা শাবা ফি শেৎলোইদবনি~।
\p
\v 12 <<নহাক্না নহাক্কী নশা কূপ্লিবা নহাক্কী ফিগী ফিবান মরিদা ফিনা হাপকদবনি~।
\s1 চুমদবা ফমদিন্নবগী চৈরাক
\p
\v 13 <<কনাগুম্বা নিপা অমনা নুপী অমা থিরগা মহাক্কা ফমদিন্নরবা অমসুং মহাকপু তুক্কচরবা,
\v 14 অদুগা মহাক্কী মথক্তা ঈকাইবা নংহল্লবা অমসুং মহাক্কী মথক্তা মিংচৎ থীহন্দুনা হায়রবা, <ঐনা নুপী অসি লৌবনি, অদুবু ঐনা মঙোন্দা চঙলুবা মতমদা মহাক্তি অশেংবী লৈশাবী নত্তে হায়বা খঙলে;>
\v 15 মদুদা লৈশাবী অদুগী মপা অমসুং মমানা মচা নুপীগী অশেংবী লৈশাবী ওইবগী খূদমশিং পুদুনা থোঙজাউদা লৈবা সহরগী অহল্লমনশিংগী মনাক্তা লাক্কনি~।
\v 16 অদুগা লৈশাবী অদুগী মপানা অহল্লমনশিংদা হায়গনি, <ঐনা ইচা নুপী অসি নিপা অসিদা লুহোংদুনা পীখি, অদুবু মহাক্না মহাকপু তুক্কচরে;
\v 17 অদুগা য়েংউ, মহাক্না মহাকপু ঈকাইবা নংহল্লগা হায়রকই, <<নহাক্কী নচা নুপী অসি অশেংবী লৈশাবী নত্তে হায়বা ঐ খঙলে,>> অদুবু পূম্নমক অসি ঐগী ইচা নুপীগী অশেংবী লৈশাবী ওইবগী খূদম্নি~।> অদুদগী মখোয়না সহরগী অহল্লমনশিংগী মমাঙদা ফি অদু শন্দোক্কনি~।
\v 18 অদুগা অহল্লমনশিংনা নিপা অদু ফাদুনা চৈরাক পীগনি,
\v 19 মখোয়না মহাকপু লুপাগী শেকেল চামা কোংহনগনি অমসুং নুপী অদুগী মপাদা পীগনি, মরমদি মহাক্না ইস্রায়েলগী অশেংবী লৈশাবী অমগী মিংচৎ থীহল্লে; লৈশাবী অদু মহাক্কী নুপী ওইনা লৈগদবনি; মহাক্না হিংলিবা মখৈ নুপী অদু খাইনবা য়ারোই~।
\v 20 অদুবু করিগুম্বা ৱাফম অসি চুম্লবদি অমসুং লৈশাবী অদুদা অশেংবী লৈশাবী ওইবগী খূদম ফংদ্রবদি,
\v 21 মখোয়না নুপী অদু মপাগী য়ূমগী থোঙ মনাক্তা পুরক্কনি, অদুগা লৈশাবী অদু শিনবা মহাক্কী সহর অদুগী নিপাশিংনা মহাকপু নূঙনা থাগনি, মরমদি মহাক্না মপাগী য়ূমদা লৈরিঙৈদা ওক্তবীগী থবক তৌদুনা ইস্রায়েলদা অপঙবা থবক তৌরে; অসুম্না নখোয়না নখোয়গী নরক্তগী ফত্তবা অদু লৌথোক্কনি~।
\p
\v 22 <<কনাগুম্বা নিপা অমনা অতোপ্পা নিপা অমগী নুপীগা হিপমিন্নরিঙৈদা ফংলবদি, নুপীগা হিপমিন্নরিবা নিপা অমসুং নুপী, মখোয় অনীমক হাৎকনি; অসুম্না নহাক্না ইস্রায়েলদগী ফত্তবা অদু লৌথোক্কনি~।
\p
\v 23 <<ৱারোইনরবী অশেংবী লৈশাবী অমা, নিপা অমনা মহাকপু সহরদা ফংদুনা মহাক্কা ফমদিন্নরবদি,
\v 24 নখোয়না মখোয় অনীবু সহরগী থোঙজাউদা পুথোক্কনি, অদুগা মখোয় শিনবা নখোয়না মখোয়বু নূঙনা থাগনি, মরমদি মহাক্না সহরদা লৈরগা লাউখিদে; অদুগা নিপা অদুনা মহাক্কী য়ূম্লোন্নবগী নুপীবু ওৎপিরে~। অসুম্না নহাক্না নখোয়গী নরক্তগী ফত্তবা অসি লৌথোক্কনি~।
\v 25 <<অদুবু কনাগুম্বা নিপা অমনা ৱারোইনরবী নুপী অমা লৌবুক লমহাঙদা থেংনদুনা মহাকপু নমদুনা ফমদিন্নরবদি মহাক্কা ফমদিন্নবা নিপা অদুতমক হাৎকনি~।
\v 26 অদুগা লৈশাবী অদুদদি নহাক্না করিসু তৌরোইদবনি; লৈশাবী অদুদা শিবগী দন্দি ফংবা য়াবা পাপ লৈতে, মরমদি ৱাফম অসিদি কনাগুম্বা নিপা অমনা মহাক্কী য়ূম্লোন্নবা অমগী মথক্তা হৌগৎলগা মহাকপু হাৎপা অদুগা মান্নৈ~।
\v 27 মরমদি নিপা অদুনা মহাকপু লৌবুক লমহাঙদা থেংনখি অমসুং ৱারোইনরবী লৈশাবী অদুনা লাউখি, অদুগা মফম অদুদা মহাকপু কনবিনবা কনাসু লৈরমদে~।
\p
\v 28 <<কনাগুম্বা নিপা অমনা ৱারোইনদ্রিবী লৈশাবী অমা ফংদুনা অমসুং মহাকপু ফারগা ফমদিন্নরবা অমসুং মখোয়বু ফংলবদি;
\v 29 মহাক্কা ফমদিন্নখিবা নিপা অদুনা লৈশাবী অদুগী মপাদা লুপাগী শেকেল য়াঙ্খৈ পীগনি অমসুং লৈশাবী অদু মহাক্কী নুপী ওইগনি; মরমদি মহাক্না মহাকপু মাংথোকপিরে, মহাক্না মপুন্সি চুপ্পা মহাকপু খাইনবা য়াদে~।
\p
\v 30 <<কনাগুম্বা নিপা অমনা মহাক্কী মপাগী নুপী লৌদুনা মহাক্কী মপাবু ঈকাইবা নংহল্লোইদবনি~।
\c 23
\s1 মীয়াম তিন্নবদা চঙবা য়াদবশিং
\p
\v 1 অথীভম কায়হল্লবা নৎত্রগা ককখ্রবা মহাক অদু যেহোবাগী মীয়াম তিন্নবদা চঙলোই~।
\v 2 লান্নদুনা পোকপা মচানা যেহোবাগী মীয়াম তিন্নবদা চঙলোই; মহাক্কী মীরোন তরাশুবা ফাওবা মহাক্না যেহোবাগী মীয়াম তিন্নবদা চঙলোই~।
\v 3 অম্মোন মচা নৎত্রগা মোৱাব মচা অমতনা যেহোবাগী মীয়াম তিন্নবদা চঙলোই; মখোয়গী তরাশুবা মীরোন ফাওবা মখোয়না যেহোবাগী মীয়াম তিন্নবদা শুপচঙ চঙলোই~।
\v 4 মরমদি নখোয়না ইজিপ্তগী থোক্লকপা মতমদা, মখোয়না তল অমসুং ঈশিং পুদুনা নখোয়বু ওকপা লাকখিদে; অদুগা মখোয়না নহাক্কী মায়োক্তা নহাকপু শিরাপ তৌনবা মেসোপোটামিয়াগী পেথোরদা লৈবা বেওরগী মচা নিপা বলাম্বু নেকখি~।
\v 5 অদুম ওইনমক নহাক্কী ঈশ্বর যেহোবানা বলামগী ৱা তাখিদে; অদুবু নহাক্কী ঈশ্বর যেহোবানা নহাক্কী নফমদা শিরাপ অদু বোর ওনহনখি, মরমদি নহাক্কী ঈশ্বর যেহোবানা নহাকপু নুংশিবি~।
\v 6 নহাক্না নহাক্কী পুন্সি চুপ্পা মতম পূম্নমক্কী ওইনা মখোয়গী ঈঙথবা অমসুং মখোয়গী চাওখৎপা থিরোইদবনি~।
\p
\v 7 <<নহাক্না ইদোম মচাশিংবু তুক্কচরোইদবনি, মরমদি মহাক নহাক্কী নচিন ননাউনি~। নহাক্না ইজিপ মচাশিংবু তুক্কচরোইদবনি, মরমদি মহাক্কী লৈবাক্তা নহাক লম্লানবা ওইরম্বনি~।
\v 8 মখোয়না পোকখিবা মচাশিংনা মখোয়গী অহুমশুবা মীরোন্দগী যেহোবাগী মীয়াম তিন্নবদা চঙবা য়াগনি~।
\s1 মশা শেংদোকপগী নিয়ম
\p
\v 9 <<নহাক্কী য়েক্নবশিংগী মায়োক্তা লান্মীশিংনা চৎপা মতমদা ফত্তবা খুদিংদগী নশাবু ঙাকচৌ~।
\p
\v 10 <<অহিংদা ফম্বী চৎখিবা অদুগী মরম্না অমাংবা কনাগুম্বা মী অমা নখোয়গী নরক্তা লৈরবদি, মহাক্না লৈফমগী মপান্দা থোক্কনি; মহাক্না লৈফমগী মনুংদা চঙলোই~।
\v 11 অদুবু নুমিদাং ওইরকপা মতমদা, মহাক্না ঈশিংদা ঈরুথোক্কনি অমসুং নুমিৎ তারগা মহাক্না লৈফমদা চঙবা য়াই~।
\p
\v 12 <<নহাক্না লৈফমগী মপান্দা মফম অমসু থমগনি, মফম অদুদা নহাক্না মপান ঈপান থোক্কনি~।
\v 13 নহাক্কী খূৎশূ খূৎলাইগী মরক্তা য়োৎপাক লৈগনি; নহাক্না মপান্দা নশা য়াংহনবা মতমদা, নহাক্না মদুনা তৌথোক্কনি অমসুং তুং ওনশিন্দুনা নঙোন্দগী থোকখিবা অদু ফুমজিনগনি~।
\v 14 মরমদি নহাকপু কনবিনবা অমসুং নহাক্কী য়েক্নবশিংবু নঙোন্দা পীথোক্নবা নহাক্কী ঈশ্বর যেহোবানা লৈফম মনুংদা চত্তুনা লৈ; মরম অদুনা মহাক্না নঙোন্দা অমাংবা পোৎ অমতা উদনবা অমসুং নঙোন্দগী লৈথোক্তনবা নহাক্কী লৈফম অশেংবা ওইগদবনি~।
\s1 তোঙান তোঙানবা য়াথং খরা
\p
\v 15 <<মহাক্কী মপুগী মফমদগী নঙোন্দা চেল্লকপা মীনাই অদু নহাক্না মহাক্কী মপুদা অমুক শিন্নরোই~।
\v 16 অদুগা নহাক্কী থোঙজাউশিংগী মরক্তগী অমগী মনুংদা মহাক্না মফম অমা খনগনি, মহাক্না খ্বাইদগী পামজবা মফম অদুদা মহাক্না নহাক্কা লোয়ননা নখোয়গী নরক্তা লৈগনি; নহাক্না মহাকপু ওৎনৈরোইদবনি~।
\v 17 ইস্রায়েলগী মচা নুপীশিংগী মরক্তা ওক্তবী অমতা লৈরোইদবনি অমসুং ইস্রায়েলগী মচা নিপাশিংগী মরক্তা \f + \fr 23:17 \fk শারমচৎ: \ft লাইশঙদা লৈবা নিপা মশেন হকতিন্নবা~।\f*শারমচৎ চৎলোইদবনি~।
\v 18 নহাক্না ৱাশক অমগীদমক ওক্তবীগী থবক্তগী ফংলকপা মমল, নৎত্রগা \f + \fr 23:18 \fk হূই: \ft মতাউ তৌনবা নিপা~।\f*হূই অমগী মমল নহাক্কী ঈশ্বর যেহোবাগী য়ূমদা পুরক্লোইদবনি; মরমদি অনীমক নহাক্কী ঈশ্বর যেহোবাগী মফমদা তুক্কচনিংঙাইনি~।
\p
\v 19 <<নহাক্না শেনগী শেন্দোয়, চানবা পোৎকী শেন্দোয়, শেন্দোয় চানবগী পূথোকপা করিগুম্বা পোৎ অমগী শেন্দোয়, নহাক্না নহাক্কী নচিন ননাউগী মফমদা শেন্দোয় চানবা পূথোক্লোই~।
\v 20 নহাক্না শেন্দোয়গীদমক মীরৈবাক মচাদা শেন পূথোকপা য়াগনি, অদুবু নহাক্না খূৎ চন্নবা চৎলিবা লৈবাক অদুদা নহাক্কী খূৎনা তৌবা থবক খুদিংমক্তা, নহাক্কী ঈশ্বর যেহোবানা নহাকপু বোর পীবিনবা নহাক্কী নচিন ননাউগী মফমদা নহাক্না শেন্দোয় চানবা পূথোক্লোই~।
\p
\v 21 <<নহাক্না নহাক্কী ঈশ্বর যেহোবাগী মফমদা ৱাশকপা মতমদা, নহাক্না মদু পীবা থীন্থরোইদবনি; মরমদি নহাক্কী ঈশ্বর যেহোবানা নঙোন্দগী মদু শোয়দনা তানগনি অমসুং মদু নঙোন্দা পাপ ওইগনি~।
\v 22 অদুবু নহাক্না ৱাশক্ত্রবদি, মদু নঙোন্দা পাপ ওইরোই~।
\v 23 নহাক্কী চীনবান্দগী থোকখিবা অদু নহাক্না ঙাক্কদবনি অমসুং তৌগদবনি, মরমদি নহাক্কী নচীন্না ৱাশকখিবা অদু নহাক্কী ঈশ্বর যেহোবাগী মফমদা নহাক্না য়ানিংনা শকখিবনি~।
\p
\v 24 <<নহাক্না নহাক্কী য়ূম্লোন্নবগী অঙ্গুর ইংখোন্দা লাকপদা, নহাক্না পাম্বা মখৈ পেন্না অঙ্গুর চাবা য়াগনি, অদুবু নহাক্না নহাক্কী থুম্মোক্তা অমতা হাপ্লোইদবনি~।
\v 25 নহাক্না নহাক্কী য়ূম্লোন্নবগী হৌরিবা মহৈ মরোং মরক্তা লাকপদা, নহাক্না নখূৎনা মহৈ মরোং হেকপা য়াগনি, অদুবু নহাক্না নহাক্কী য়ূম্লোন্নবগী হৌরিবা মহৈ মরোং অদুদা থাঙ্গোল থারোইদবনি~।
\c 24
\s1 খাইনবগী ৱায়েন য়াথং
\p
\v 1 <<কনাগুম্বা নিপা অমনা নুপী অমা লৌদুনা মহাকপু লুহোংলে, অদুগা মহাক্কী মিৎয়েংদা নুপী অদুবু পেন্দ্রে, মরমদি মহাক্না মঙোন্দা লমচৎ নাইদবা খরা ফংলে; অদু ওইরবদি মহাক্না নুপী অদুদা খাইন-চে ইরগা মহাক্কী মখূত্তা পীসনু অমসুং মহাকপু মহাক্কী ময়ূমদগী থাদোকসনু~।
\v 2 অদুগা নুপী অদুনা মহাক্কী ময়ূমদগী চত্থোকখ্রগা, মহাক্না চত্তুনা অতোপ্পা নিপা অমগী নুপী ওইবা য়াই~।
\v 3 অদুগা মহাক্কী অকোনবগী মপুরোইবা অদুনা মহাকপু তুক্কচরবদি, নুপী অদুদা খাইন-চে ইরগা মহাক্কী মখূত্তা পীরবদি অমসুং মহাকপু মহাক্কী ময়ূমদগী থাদোক্লবদি, নৎত্রগা মহাকপু মহাক্কী নুপী ওইনা লৌখিবা অকোনবগী মপুরোইবা অদু শিরবদি,
\v 4 মহাক্কী অহানবা মপুরোইবনা মহাকপু থাদোকখ্রবনিনা, নুপী অদু মাংথোক্লবা মতুংদা, মহাক্কী অহানবা মপুরোইবনা মহাক্কী নুপী ওইনা মহাকপু অমুক হন্না লৌরোইদবনি; মরমদি যেহোবাগী মফমদা মদু তুক্কচনিংঙাইনি, অদুগা নহাক্কী ঈশ্বর যেহোবানা নঙোন্দা ফংফম থোকপা ওইনা পীবিবা লৈবাক অদুদা নহাক্না পাপ পুরক্লোইদবনি~।
\s1 অশেংবা অমসুং চানবিবগী নিয়মশিং
\p
\v 5 <<কনাগুম্বা নিপা অমনা নৌনা লুহোংবা মতমদা মহাক্না লান শোক্নবা চৎলোইদবনি অমসুং মঙোন্দা করিগুম্বা থবক অমতা শিন্নরোইদবনি, অদুবু মহাকপু চহী অমা ময়ূমদা ৱাই শংনা লৈহনগদবনি, অদুগা মহাক্না লৌখিবা মহাক্কী নুপীবু হরাউহনগদবনি~।
\p
\v 6 <<মী কনা অমতনা চক্রি নূঙগী মখা নৎত্রগা মথক অদু বন্ধান লৌরোইদবনি; মরমদি মহাক্না মী অমগী পুন্সিবু বন্ধান লৌবনি~।
\p
\v 7 <<কনাগুম্বা নিপা অমনা ইস্রায়েল মচাশিংগী মরক্তগী মচীন মনাউ অমবু হূরাল্লবা, মহাকপু মীনাই ওইনা শিজিন্নরবা, নৎত্রগা মহাকপু য়োনবদা ফারবদি, হূরানবা অদু শিগনি অমসুং নহাক্না ফত্তবা অদু নখোয়গী নরক্তগী লৌথোক্কনি~।
\p
\v 8 <<কুষ্টী লায়থুংগী মরমদা চেকশিল্লু, মরমদি লেবী পুরোহিৎশিংনা নখোয়দা তাকপিখিবা পূম্নমক অদুগী মতুং ইন্না চেকশিন্নবা য়েংউ অমসুং তৌ; ঐনা মখোয়দা য়াথং পীখিবগুম্না, নখোয়না তৌনবা ঙাক্কদবনি~।
\v 9 নখোয়না ইজিপ্তগী থোক্লক্তুনা চৎলিঙৈদা নহাক্কী ঈশ্বর যেহোবানা লম্বীদা মিরিয়ামদা তৌখিবা অদু নীংশিংউ~।
\p
\v 10 <<নহাক্না নচিন ননাউগী মফমদা করিগুম্বা অমা পূথোকপা মতমদা, নহাক্না মঙোন্দগী বন্ধান লৌননবা মহাক্কী য়ূম মনুংদা চঙলোইদবনি~।
\v 11 নহাক্না মপান্দা লেপ্ত‌ুনা লৈগনি অমসুং নহাক্না শেন পূথোকপা মী অদুনা বন্ধান অদু মপান্দা নঙোন্দা পুথোক্লক্কনি~।
\v 12 অদুগা নিপা অদু লাইররবদি, নহাক্না মহাক্কী বন্ধান অদু থম্লগা তূম্লোইদবনি~।
\v 13 করি ওইরবসু মহাক্না মশাগী ফিদা হিপচনবা অমসুং নহাকপু বোর পীনবা, নুমিৎ তারকপা মতমদা নহাক্না বন্ধান অদু মঙোন্দা পীথোকপিগনি; অদুগা মদু নহাক্কী ঈশ্বর যেহোবাগী মাঙদা নঙোন্দা ধর্ম্মচেনবগী থবক ওইগনি~।
\p
\v 14 <<নহাক্কী নচিন ননাউ, নৎত্রগা নহাক্কী লৈবাক্তা নহাক্কী থোঙজাউশিংগী মনুংদা লৈবা মীরৈবাক মচা ওইরবসু, নহাক্না লাইরবা অমসুং অনংবা অনেকপা মীনাই অমবু ওৎপিরোইদবনি~।
\v 15 নুমিৎ অদুমক্তদা নহাক্না মহাক্কী অশূমন পীগদবনি, মদুগী মথক্তা নুমিৎ তাহল্লোইদবনি; মরমদি মহাক লাইরবনি অমসুং মহাক্কী পূক্নীং মদুদা লৈ; অদু নৎত্রবদি মহাক্না নহাক্কী মায়োক্তা যেহোবাবু কৌজগনি অমসুং মদু নঙোন্দা পাপ ওইগনি~।
\v 16 মচাশিংগী মরমগীদমক মপাশিংবু হাৎলোইদবনি, মপাশিংগী মরমগীদমক মচাশিংবু হাৎলোইদবনি; মী খুদিংমক মশা মশাগী পাপকীদমক হাৎকদবনি~।
\p
\v 17 <<মীরৈবাক মচাশিং অমসুং মপা লৈজদ্রবশিংগী মফমদা তৌগদবা অচুম্বা ৱায়েন অদু নহাক্না শেরান্নহল্লোইদবনি, অদুগা লুখ্রাবীগী ফি বন্ধান লৌরোইদবনি~।
\v 18 অদুবু নহাক ইজিপ লৈবাক্তা মীনাই ওইরম্বনি অমসুং নহাক্কী ঈশ্বর যেহোবানা মফম অদুদগী নহাকপু হন্দোকপিরকপনি হায়বা নহাক নীংশিংগদবনি; মরম অদুনা মসি তৌনবা ঐনা নঙোন্দা য়াথং পীরি~।
\p
\v 19 <<নহাক্না নহাক্কী লৌবুক্তা মহৈ মরোং খাওবা মতমদা, মপুন অমা লৌবুক্তা কাউরম্লবদি, নহাক্না মদু অমুক লৌবা চৎলোইদবনি; নহাক্কী ঈশ্বর যেহোবানা নহাক্কী খূৎকী থবক পূম্নমক্তা নহাকপু বোর পীনবা মদু মীরৈবাক মচাশিংগীদমক, মপা লৈজদ্রবশিংগীদমক অমসুং লুখ্রাবীশিংগীদমক ওইগনি~।
\v 20 নহাক্না নহাক্কী চোর্ফোল পাম্বী য়ৈথদুনা হেকপা মতমদা, নহাক্না অমুক হন্না মশাশিং অদুদা চৎলোইদবনি; মসি মীরৈবাক মচাশিংগীদমক মপা লৈত্রবশিংগীদমক অমসুং লুখ্রাবীশিংগীদমক ওইগনি~।
\v 21 নহাক্না নহাক্কী অঙ্গুর ইংখোন্দগী অঙ্গুর খোমজিনবা মতমদা, নহাক্না অমুক হন্না খূনবা চৎলোইদবনি; মসি মীরৈবাক মচাশিংগীদমক, মপা লৈজদ্রবশিংগীদমক অমসুং লুখ্রাবীশিংগীদমক ওইগনি~।
\v 22 অদুগা নহাক ইজিপ লৈবাক্তা মীনাই ওইরম্বনি হায়বা নীংশিংগদবনি; মরম অদুনা মসি তৌনবা ঐনা নঙোন্দা য়াথং পীরি~।
\c 25
\s1 চৈফম নিফু
\p
\v 1 <<মীশিংগী মরক্তা য়েৎনবা লৈরবা অমসুং ৱায়েনবিনবা মখোয় লাক্লবদি, ৱায়েন মপুশিংনা মখোয়বু ৱায়েনগনি, অদুগা মখোয়না অচুম্বা মীশিংবু চুমহনবিগনি অমসুং মরান লৈবা মীশিংবু মরান পীগনি~।
\v 2 অদুগা মী অদু ফূবদা মতিক চারবদি, ৱায়েন মপুনা মহাকপু হিপহনগনি অমসুং মহাক্কী ঈশ্বর নীংদবা মতুং ইন্না মশীং কক্না মহাকপু মহাক্কী মমাঙদা ফূহনগনি~।
\v 3 মহাক্না মঙোন্দা চৈফম নিফু পীবা য়াই, অদুবু মদুদগী হেল্লোইদবনি, নৎত্রবদি মহাক্না হেন্দোক্তুনা, চৈফমশিং অদুদগী হেন্না মহাকপু ফূরবদি, নহাক্কী নচিন ননাউবু নহাক্কী নফমদা ঈকাই খুম্নদবনি~।
\p
\v 4 শল্লাবনা মহৈ মরোং নেৎলিঙৈদা নহাক্না মচীন পুনশিল্লোইদবনি~।
\s1 মিং মুত্তনবা ইমুং মনুংগী থৌরাঙ
\p
\v 5 <<করিগুম্বা মচীন মনাউ পূন্না লৈমিন্নরগা, মখোয়গী মরক্তগী অমা শিরবা অমসুং মচা লৈত্রবা, শিখ্রবা অদুগী নুপীনা \f + \fr 25:5 \fk মপান্দা: \ft ইমুংগী মপান্দা~।\f*মপান্দা মীরৈবাক মচাদা লুহোংলোইদবনি; মহাক্কী মপুরোইবগী মনাউনা মহাক্কী মফমদা চঙগনি অমসুং মহাক্কী নুপী ওইনা মহাকপু লৌগনি, অদুগা মপুরোইবগী মনাউনা মহাক্কী মফমদা তৌফম থোকপা অদু তৌগনি~।
\v 6 অদুগা ইস্রায়েলদগী মহাক্কী মিং মুত্তনবা নুপী অদুনা পোকপা অহানবা মচানা শিখিবা মচীন মনাউগী মিং কৌহৌগনি~।
\v 7 অদুগা মী অদুনা মহাক্কী মচীন মনাউগী নুপীবু লৌবা পামদ্রবদি, মহাক্কী মচীন মনাউগী নুপী অদুনা থোঙজাউদা অহল্লমনশিংগী মফমদা চত্তুনা হায়সনু, <ঐগী ইপুরোইবগী মচীন মনাউনা ইস্রায়েলদা মহাক্কী মচীন মনাউগী মিং থনম্মু হায়বা য়াদ্রে; মহাক্না ঐগী ইপুরোইবগী মচীন মনাউগী তৌফম থোকপা অদু তৌররোই~।>
\v 8 অদুদগী মহাক্কী সহরগী অহল্লমনশিংনা মহাকপু কৌগনি অমসুং মঙোন্দা হায়গনি; মহাক্না চেৎনা লেপ্ত‌ুনা <ঐনা মহাকপু লৌবা পামদ্রে,> হায়রবদি,
\v 9 মহাক্কী ময়াম্বগী নুপীনা মহাক্কী মনাক্তা লাক্তুনা অহল্লমনশিংগী মমাঙদা নিপা অদুগী সেন্দল অদু মখোঙদগী লৌথোক্কনি অমসুং মহাক্কী মমায়দা তিন শিৎচিন্দুনা হায়গনি, <মহাক্কী মচীন মনাউগী ইমুং শেমগৎলোইদবা মী অদুগী মফমদা অসুম্না তৌগনি~।>
\v 10 অদুগা ইস্রায়েলদা মহাক্কী মমিং <মহাক্কী সেন্দল লৌথোকখিবা মহাক্কী ইমুং> কৌগনি~।
\s1 তোঙানবা ৱায়েন য়াথংশিং
\p
\v 11 <<কনাগুম্বা নিপা অনী অমগা অমগা অঙম তান্নবদা, মখোয়গী মরক্তগী অমগী নুপীনা মহাক্কী মপুরোইববু ফূরিবা নিপা অদুগী মখূত্তগী মপুরোইববু কন্নবা চঙশিল্লক্লগা মখূৎ তিংথোক্তুনা নিপা অদুগী অথীভম পায়রবদি,
\v 12 নহাক্না নুপী অদুগী মখূৎ ককথৎকনি; নহাক্কী মিৎনা মঙোন্দা নুংশিবা উৎকনু~।
\p
\v 13 <<নহাক্না নহাক্কী খাউদা অচৌবা অমসুং অপিকপা, অফাবা ফাদবা ওন্নবা নূঙশিং থম্লোইদবনি~।
\v 14 নহাক্না নহাক্কী য়ূমদা অচৌবা অমসুং অপিকপা, অফাবা ফাদবা \f + \fr 25:14 \fk ওন্নবা চাং: \ft হিব্রুদা <<ইফা~।>>\f*ওন্নবা চাংশিং থম্লোইদবনি~।
\v 15 নহাক্কী ঈশ্বর যেহোবানা নঙোন্দা পীবিরিবা লৈবাক অদুদা নহাক্কী পুন্সি শাংননবা, নহাক্না চপ চাবা অমসুং অচুম্বা ওন্নবা ইফা থমগদবনি; নহাক্না চপ চাবা অমসুং অচুম্বা ওন্নবা চাং থমগদবনি~।
\v 16 অসুম্না তৌবা মী পূম্নমক অমসুং ধর্ম্মচেন্দনা তৌবা মী পূম্নমক, নহাক্কী ঈশ্বর যেহোবাগী মফমদা তুক্কচনিংঙাইনি~।
\p
\v 17 <<নখোয়না ইজিপ্তগী থোক্লকপা মতমদা, লম্বীদা অমালেক্না নঙোন্দা তৌখিবা অদু নীংশিংউ,
\v 18 নহাক্না তুকথরবা অমসুং চোকথরবা মতমদা, করম্না মহাক্না নহাক্কা লম্বীদা ওক্নখিবা অমসুং নহাক্কী তুং ইল্লকপশিং, হায়বদি নহাক্কী তুং ইল্লকপা অশোনবা পূম্নমক্তা খূৎ থাখিবা অদু নীংশিংউ; অদুগা মহাক্না ঈশ্বরবু কিখিদে~।
\v 19 মরম অদুনা নহাক্কী ঈশ্বর যেহোবানা নহাক্কী ফংফম থোকপা ওইনা খূৎ চন্ননবা পীরবা লৈবাক অদুদা নহাক্কী ঈশ্বর যেহোবানা নহাকপু অকোয়বদা লৈবা নহাক্কী য়েক্নবশিং পূম্নমক্তগী পোত্থাবা পীবিবা মতমদা, নহাক্না অতিয়াগী মখাদগী অমালেক্কী মিং মুথৎকনি; নহাক্না মদু কাউরোইদবনি~।
\c 26
\s1 অহানবা মহৈ কৎপা
\p
\v 1 <<অদুগা নহাক্কী ঈশ্বর যেহোবানা নঙোন্দা ফংফম থোকপা ওইনা পীবিরিবা লৈবাক অদুদা নহাক্না লাক্লগা মদুবু খূৎ চন্দুনা মদুদা লৈবা মতমদা,
\v 2 নহাক্কী ঈশ্বর যেহোবানা নঙোন্দা পীবিরিবা লৈবাক অদুদগী নহাক্না পুরক্কদবা লৈপাক্কী পোত্থোক্কী অহানবা মহৈ অদু লৌদুনা অমসুং থুম্মোক অমদা হাপকনি, অদুগা নহাক্কী ঈশ্বর যেহোবানা মহাক্কী মিং থম্নবা খন্দোক্লবা মফম অদুদা চৎকনি~।
\v 3 অদুগা মতম অদুদা পুরোহিৎ ওইরিবা অদুগী মনাক্তা নহাক্না চৎকনি অমসুং মঙোন্দা হায়গনি, <নহাক্কী ঈশ্বর যেহোবাগী মফমদা ঙসি ঐনা লাউথোক্লি, যেহোবানা ঐখোয়দা পীনবা ঐখোয়গী ইপা ইপুশিংদা ৱাশকখিবা লৈবাক অদুদা ঐ লাক্লে~।>
\v 4 অদুদগী পুরোহিৎ অদুনা নহাক্কী খূত্তগী থুম্মোক অদু লৌগনি অমসুং নহাক্কী ঈশ্বর যেহোবাগী লাৎনপূংগী মমাঙদা মদু থমগনি~।
\v 5 অদুগা নহাক্কী ঈশ্বর যেহোবাগী মাঙদা নহাক্না হায়গনি, <মাঙগদৌরবা সিরিয়া মচাদি ঐগী ইপানি~। মহাক্না ইজিপ্তা মী খরগা লোয়ননা লম্লান্দুনা লৈখি অমসুং মফম অদুদা অচৌবা, মতিক লৈবা অমসুং মশীং য়াম্বা জাতি অমা ওইরকখি~।
\v 6 অদুবু ইজিপ মচাশিংনা ঐখোয়বু থীনা তৌখি অমসুং ঐখোয়বু ৱাহনখি অমসুং ঐখোয়দা অৱাবা মীনাইগী পোৎলূম থোনগৎখি;
\v 7 অদুগা ঐখোয়না ঐখোয়গী ইপা ইপুশিংগী ঈশ্বর যেহোবাবু কৌজবা মতমদা, যেহোবানা ঐখোয়গী খোঞ্জেন তাবিখি অমসুং ঐখোয়গী অৱাবা, ঐখোয়গী থবক অমসুং ঐখোয়বু ওৎনৈবা অদু উবিখি~।
\v 8 অদুগা যেহোবানা ঐখোয়বু ইজিপ্তগী অকনবা খূৎ, পাম্বোম তিংবা, য়াম্না অকিবগী মশক, খূদমশিং অমসুং অঙকপশিংগা লোয়ননা পুথোকপিরকখি;
\v 9 মহাক্না ঐখোয়বু মফম অসিদা পুবিরক্লে অমসুং <<শঙ্গোম অমসুং খোইহি চেনবা লৈবাক>> অসি ঐখোয়দা পীবিরে~।
\v 10 অদুগা হৌজিক য়েংউ, হে যেহোবা, নহাক্না ঐঙোন্দা পীবা লৈবাক অদুগী পোত্থোক্কী অহানবা মহৈ অদু ঐনা পুজরক্লে~।> অদুদগী নহাক্না মদু নহাক্কী ঈশ্বর যেহোবাগী মাঙদা থমগনি অমসুং নহাক্কী ঈশ্বর যেহোবাগী মাঙদা খুরুমগনি~।
\v 11 অদুগা নহাক্কী ঈশ্বর যেহোবানা নঙোন্দা অমসুং নহাক্কী ইমুংদা পীখ্রবা অফবা পোৎ খুদিংদা, নহাক, লেবী মচা অমসুং নখোয়গী নরক্তা লৈবা মীরৈবাক মচা পূম্নমক্না হরাউজগনি~।
\s1 শরূক তরাগী অমা
\p
\v 12 <<অহুমশুবা চহী, হায়বদি শরূক তরাগী অমা পূম্নমক পীবগী চহীদা, নহাক্না নহাক্কী পোত্থোক পূম্নমক্কী শরূক তরাগী অমা পীবা লোইরবদা, নহাক্না মদু লেবী মচা, মীরৈবাক মচা, মপা লৈজদ্রবা অমসুং লুখ্রাবীদা পীগদবনি, মদুদা মখোয়না নহাক্কী থোঙজাউশিংগী মনুংদা চানবা অমসুং মপূক থন্নবনি,
\v 13 অদুদগী নহাক্না নহাক্কী ঈশ্বর যেহোবাদা হায়গনি, <নহাক্না ঐঙোন্দা পীখিবা নহাক্কী য়াথং পূম্নমক অদুগী মতুং ইন্না, ঐনা অশেংবা পোৎশিং অদু ঐগী য়ূমদগী পুরক্লে, অদুগা মদু লেবী মচা, মীরৈবাক মচা, মপা লৈজদ্রবা অমসুং লুখ্রাবীদসু পীরে; ঐনা নহাক্কী য়াথংশিং অদু হিক্তোকখিদে অমসুং ঐনা মখোয় অদু কাউখিদে~।
\v 14 ঐনা তেংথা নাওইরিঙৈদা ঐনা মদুদগী করি অমতা চাখিদে অমসুং অমাংবগী মরমদা শিজিন্ননবা ঐনা মদুদগী করি অমতা লৌখিদে অমসুং অশিবগীদমক মদুদগী করি অমতা পীখিদে, ঐনা ঐগী ঈশ্বর যেহোবাগী খোঞ্জেন তারে অমসুং নহাক্না ঐঙোন্দা পীখিবা য়াথং পূম্নমক অদুগী মতুং ইন্না ঐনা তৌরে~।
\v 15 নহাক্কী অশেংবা লৈফমদগী, স্বর্গদগী য়েংথবিরকউ অমসুং নহাক্না ঐখোয়গী ইপা ইপুশিংদা ৱাশকপিখিবা <<শঙ্গোম অমসুং খোইহি চেনবা লৈবাক>> অদুগুম্না, নহাক্কী মী ইস্রায়েলদা অমসুং নহাক্না ঐখোয়দা পীবিখিবা লৈবাক অদুদা বোর পীবিয়ু~।>
\p
\v 16 <<ঙসি নহাক্কী ঈশ্বর যেহোবানা চৎন-পথাপশিং অমসুং ৱায়েনশিং অসি ঙাক্নবা য়াথং পীখি; মরম অদুনা নহাক্না নহাক্কী থম্মোই পূম্নমক অমসুং নহাক্কী থৱায় পূম্নমক য়াওনা পূম্নমক অসি ঙাকউ অমসুং তৌ~।
\v 17 ঙসি নহাক্না যেহোবাবু নহাক্কী ঈশ্বর ওইনবা, মহাক্কী লম্বীশিংদা চৎনবা, মহাক্কী চৎন-পথাপশিং, মহাক্কী য়াথংশিং, মহাক্কী ৱায়েনশিং ঙাক্নবা অমসুং মহাক্কী খোঞ্জেন তানবা লাউথোক্লে;
\v 18 মহাক্না নঙোন্দা ৱাশকখিবগুম, ঙসি যেহোবানা নহাকপু মহাক্কী অথোইবা মী ওইনবা লাউথোক্লে, অদুগা নহাক্না মহাক্কী য়াথং পূম্নমক ঙাক্কদবনি~।
\v 19 অদুগা থাগৎপদা, মিংচৎ লৈবদা অমসুং ঈকাই খুম্নবদা, মহাক্না শেমখ্রবা জাতি পূম্নমক্তগী নহাকপু ৱাংনা থম্বিগনি, মসি মহাক্না হায়খিবগুম্না, নহাক্কী ঈশ্বর যেহোবাগী মফমদা নহাক অশেংবা মী ওইনবনি~।>>
\c 27
\s1 এবাল চীংথক্তা নূঙ খিনবা
\p
\v 1 অদুগা মৌশি অমসুং ইস্রায়েলগী অহল্লমনশিংনা মীশিংদা য়াথং পীদুনা হায়রকই, <<ঙসি ঐনা নখোয়দা পীবা য়াথং পূম্নমক ঙাকউ~।
\v 2 অদুগা নহাক্কী ঈশ্বর যেহোবানা নঙোন্দা পীবিরিবা লৈবাক অদুদা নহাক্না যোর্দান তুরেন লান্দুনা চঙবা নুমিৎ অদুদা নহাক্না অচৌবা নূঙশিং নহাক্কীদমক খিনগনি অমসুং শুনু হাইগনি;
\v 3 অদুগা নহাক্না লান্থোক্লবা মতুংদা, নহাক্না ৱায়েন য়াথং অসিগী ৱা পূম্নমক অসি নূঙশিং অদুদা ইগদবনি, মরমদি নহাক্কী নপা নপুশিংগী ঈশ্বর যেহোবানা নঙোন্দা ৱাশকখিবগুম্না, নহাক্কী ঈশ্বর যেহোবানা নঙোন্দা পীবিরিবা <শঙ্গোম অমসুং খোইহি চেনবা লৈবাক> অদুদা নহাক্না চঙবা য়াগনি~।
\v 4 অদুগা নখোয়না যোর্দান তুরেন লান্থোক্লবা মতমদা, ঙসি ঐনা নখোয়দা য়াথং পীখিবগুম্না, নখোয়না নূঙশিং অদু এবাল চীংদা খিনগনি, অদুগা মদু শুনু হাইয়ু~।
\v 5 অদুগা মফম অদুদা নহাক্না নহাক্কী ঈশ্বর যেহোবাগী মফমদা লাৎনপূং অমা, হায়বদি নূঙশিংগী লাৎনপূং অমা শাগনি; নহাক্না নূঙশিং অদুগী মথক্তা য়োৎকী খূৎলাই অমতা থারোইদবনি~।
\v 6 নহাক্না নহাক্কী ঈশ্বর যেহোবাগী লাৎনপূং অদু নূঙ মপূমশিংনা শাগনি অমসুং মদুগী মথক্তা নহাক্না নহাক্কী ঈশ্বর যেহোবাদা মৈ থাদোকপগী কৎনপোৎশিং অদু কৎকনি~।
\v 7 অদুগা নহাক্না ঈঙথবগী কৎনপোৎশিং কত্তুনা মফম অদুদা চাগনি অমসুং নহাক্কী ঈশ্বর যেহোবাগী মাঙদা হরাউজগনি~।
\v 8 অদুগা নহাক্না নূঙশিং অদুগী মথক্তা ৱায়েন য়াথং অসিগী ৱা পূম্নমক য়াম্না শেংনা ইগনি~।>>
\s1 এবাল অমসুং গেরীজীমদগী শিরাপ
\p
\v 9 অদুগা মৌশি অমসুং লেবী মচা, পুরোহিৎশিংনা ইস্রায়েল পূম্নমক্তা হায়রকই, <<তূমিন্না লৈয়ু অমসুং তাও, হে ইস্রায়েল; ঙসি নহাক, নহাক্কী ঈশ্বর যেহোবাগী মী ওইরবনি~।
\v 10 মরম অদুনা নহাক্না নহাক্কী ঈশ্বর যেহোবাগী খোঞ্জেন ইনগনি অমসুং ঙসি ঐনা নঙোন্দা য়াথং পীবা মহাক্কী য়াথংশিং অমসুং চৎন-পথাপশিং অসি তৌগনি~।>>
\p
\v 11 নুমিৎ অসিমক্তদা মৌশিনা মীশিংদা শিন্নদুনা হায়রকই,
\v 12 <<নখোয়না যোর্দান তুরেন লান্থোক্লবা মতুংদা মীশিংবু বোর পীবিনবা মখোয় অসিনা গেরীজীম চীংদা লেপকনি: সিমোন, লেবী, যিহূদা, ইসাখার, যোসেফ অমসুং বেনজামিন~।
\v 13 অদুগা মখোয় অসিনা শিরাপ পীনবা এবাল চীংদা লেপকনি: রূবেন, গাদ, অশের, জেবূলূন, দান অমসুং নপ্তালী~।
\p
\v 14 <<অদুগা লেবী মচাশিংনা ৱা ঙাঙগনি অমসুং ইস্রায়েলগী মী পূম্নমক্তা খোঞ্জেন হৌনা হায়গনি,
\v 15 <খূৎ-শা হৈবা মীগী খূৎনা শাবা পোৎ, হায়বদি হক্তুনা নৎত্রগা হৈদুনা শাবা মূর্ত্তি, যেহোবাগী মফমদা তুক্কচবা পোৎ অদু শাদুনা লোন্না থম্বা মী অদু শিরাপ ফংসনু~।> অদুগা মী পূম্নমক্না হায়গনি, <আমেন~।>
\p
\v 16 <মহাক্কী মপা নৎত্রগা মহাক্কী মমাবু ঈকাই খুম্নদবা মহাক অদু শিরাপ ফংসনু~।> অদুগা মী পূম্নমক্না হায়গনি, <আমেন~।>
\p
\v 17 <মহাক্কী য়ূম্লোন্নবগী ঙমখৈ-নূঙ লৌথোকপা মহাক অদু শিরাপ ফংসনু~।> অদুগা মী পূম্নমক্না হায়গনি, <আমেন~।>
\p
\v 18 <মিত্তাঙবা মীবু লম্বী লান্না চৎহল্লিবা মহাক অদু শিরাপ ফংসনু~।> অদুগা মী পূম্নমক্না হায়গনি, <আমেন~।>
\p
\v 19 <মীরৈবাক মচা, মপা লৈজদ্রবা অমসুং লুখ্রাবীনা ফংগদবা অচুম্বা ৱায়েন শেরান্নহনবা মহাক অদু শিরাপ ফংসনু~।> অদুগা মী পূম্নমক্না হায়গনি, <আমেন~।>
\p
\v 20 <মপাগী নুপীগা ফমদিন্নবা মহাক অদু শিরাপ ফংসনু, মরমদি মহাক্না মপাগী ফি থোক্তোকই~।> অদুগা মী পূম্নমক্না হায়গনি, <আমেন~।>
\p
\v 21 <করিগুম্বা মখলগী শা অমগা হকতিন্নবা মহাক অদু শিরাপ ফংসনু~।> অদুগা মী পূম্নমক্না হায়গনি, <আমেন~।>
\p
\v 22 <মহাক্কী মচন, মপাগী মচা নুপী, নৎত্রগা মমাগী মচা নুপীগা ফমদিন্নবা মহাক অদু শিরাপ ফংসনু~।> অদুগা মী পূম্নমক্না হায়গনি, <আমেন~।>
\p
\v 23 <মনেম্বোক্কা ফমদিন্নবা মহাক শিরাপ ফংসনু~।> অদুগা মী পূম্নমক্না হায়গনি, <আমেন~।>
\p
\v 24 <মহাক্কী য়ূম্লোন্নববু লোন্না ফূবা মহাক অদু শিরাপ ফংসনু~।> অদুগা মী পূম্নমক্না হায়গনি, <আমেন~।>
\p
\v 25 <লাঞ্জদবা মী অমবু হাৎনবা ৱানোমশেল লৌবা মহাক অদু শিরাপ ফংসনু~।> অদুগা মী পূম্নমক্না হায়গনি, <আমেন~।>
\p
\v 26 <ৱায়েন য়াথং অসিগী ৱা পূম্নমক ঙাক্তবা অমসুং তৌদবা মহাক অদু শিরাপ ফংসনু~।> অদুগা মী পূম্নমক্না হায়গনি, <আমেন~।> >>
\c 28
\s1 হায়বা ইনবগী বোর
\p
\v 1 <<ঙসি ঐনা নঙোন্দা পীরিবা মহাক্কী য়াথং পূম্নমক অসি ঙাক্নবা অমসুং তৌনবা, নহাক্না নহাক্কী ঈশ্বর যেহোবাগী ৱা ইল্লবদি, নহাক্কী ঈশ্বর যেহোবানা মালেমগী জাতি পূম্নমক্কী মথক্তা নহাকপু ৱাংনা থম্বিগনি~।
\v 2 অদুগা নহাক্না নহাক্কী ঈশ্বর যেহোবাগী ৱা ইল্লবদি, বোর পূম্নমক অসি নঙোন্দা লাক্কনি অমসুং নহাকপু ফংগনি~।
\p
\v 3 নহাক সহরদা য়াইফগনি অমসুং নহাক খুঙ্গংদা য়াইফগনি~।
\p
\v 4 নহাক্কী অঙাং খাউগী মহৈ, নহাক্কী লৈপাক্কী পোত্থোক, নহাক্কী শা শনগী মচাশিং, নহাক্কী শল্লুপশিংগী হেনগৎলকপা অমসুং নহাক্কী হামেং য়াউগী মচাশিং য়াইফগনি~।
\p
\v 5 নহাক্কী থুম্মোক অমসুং নহাক্কী য়াম নোইনবা কোম্পাক য়াইফগনি~।
\p
\v 6 নহাক্না চঙলকপদা য়াইফগনি অমসুং নহাক্না চত্থোকপদা য়াইফগনি~।
\p
\v 7 নহাক্কী মায়োক্তা হৌরকপা নহাক্কী য়েক্নবশিং অদু যেহোবানা নহাক্কী মাঙদা অশোক অপন নংহনগনি; মখোয়না নহাক্কী মায়োক্তা লম্বী অমদগী লাক্কনি অমসুং নহাক্কী মাঙদগী লম্বী তরেত্তা চেনগনি~।
\p
\v 8 যেহোবানা নঙোন্দা নহাক্কী পুকৈশিংদা অমসুং নহাক্কী খূৎনা তৌবা থবক পূম্নমক্তা বোর থাবিগনি; অদুগা নহাক্কী ঈশ্বর যেহোবানা নঙোন্দা পীবিরিবা লৈবাক অদুদা মহাক্না নহাকপু বোর পীবিগনি~।
\p
\v 9 নহাক্না নহাক্কী ঈশ্বর যেহোবাগী য়াথংশিং ঙাক্লবদি অমসুং মহাক্কী লম্বীশিংদা চৎলবদি, মহাক্না নঙোন্দা ৱাশকখিবগুম্না, যেহোবানা নহাকপু মশামক্কী অশেংবা মী ওইনা শেমগৎপিগনি~।
\v 10 নহাক্তি যেহোবাগী মিংদা কৌরবনি হায়বা মালেমগী মী পূম্নমক্না উগনি অমসুং মখোয়না নহাকপু কিগনি~।
\v 11 অদুগা যেহোবানা নঙোন্দা পীনবা নহাক্কী নপা নপুশিংদা ৱাশকখ্রবা লৈবাক অদুদা, যেহোবানা নহাক্কী অঙাং খাউগী মহৈ, নহাক্কী শা শনগী মচাশিং অমসুং নহাক্কী লৈপাক্কী পোত্থোক নঙোন্দা মরাং কায়হনগনি~।
\v 12 অদুগা লৈবাক অদুদা কুম-থা নাইনা নোং পীবিনবা অমসুং নহাক্কী খূৎকী থবক পূম্নমক বোর পীবিনবা, যেহোবানা নঙোন্দা মহাক্কী অফবা লনগৈ, হায়বদি অতিয়া নোংদোন হাংদোকপিগনি; অদুগা নহাক্না জাতি ময়ামদা শেন পূথোক্কনি অমসুং নহাক্না শেন পূরোই~।
\v 13 অদুগা যেহোবানা নহাকপু মকোক ওইহনবিগনি অমসুং মমৈ ওইহনবিরোই; ঙসি ঐনা নঙোন্দা ঙাক্নবা অমসুং তৌনবা য়াথং পীখিবা, নহাক্কী ঈশ্বর যেহোবাগী য়াথংশিং অদু নহাক্না তারবদি, নহাক মকোক থোংদুনতা লৈগনি অমসুং নহাক লৈখা তারোই~।
\v 14 ঙসি ঐনা নঙোন্দা য়াথং পীবিবা ৱাশিং অদুদগী অমতদগী লৈথোক্তুনা নহাক্না চৎলোইদবনি, অতোপ্পা লাইশিংবু থৌগল তৌনবা, মখোয়গী তুং ইন্নবা, য়েৎ নৎত্রগা ওইদা লৈথোক্লোইদবনি~।
\s1 হায়বা ইন্দবগী শিরাপ
\p
\v 15 <<অদুবু ঙসি ঐনা নঙোন্দা য়াথং পীবা মহাক্কী য়াথং পূম্নমক অমসুং মহাক্কী ৱায়েন পথাপশিং ঙাক্নবা অমসুং তৌনবা, নহাক্না নহাক্কী ঈশ্বর যেহোবাগী ৱা ইন্দ্রবদি, শিরাপ পূম্নমক অসি নঙোন্দা লাক্কনি অমসুং নহাকপু ফাগনি~।
\v 16 নহাক সহরদা শিরাপ ফংগনি অমসুং নহাক খুঙ্গংদা শিরাপ ফংগনি~।
\v 17 নহাক্কী থুম্মোক অমসুং নহাক্কী য়াম নোইনবা কোম্পাক শিরাপ ফংগনি~।
\v 18 নহাক্কী অঙাং খাউগী মহৈ, নহাক্কী লৈপাক্কী পোত্থোক, নহাক্কী শা শনশিংগী হেনগৎলকপা অমসুং নহাক্কী হামেং য়াউগী মচাশিং শিরাপ ফংগনি~।
\v 19 নহাক্না চঙলকপদা শিরাপ ফংগনি অমসুং নহাক্না চত্থোকপদা শিরাপ ফংগনি~।
\v 20 নহাকপু মাঙহন্দ্রিবা অমসুং থুনা মাঙ তাকহন্দ্রিবা ফাওবা যেহোবানা নহাক্না থবক তৌনবা নহাক্কী খূৎ থম্বা পূম্নমক্তা শিরাপ, চমম্নবা অমসুং ৱারকপা থারক্কনি, মরমদি নহাক্কী ফত্তবা থবকশিং অদুনা নহাক্না ঐবু থাদোকখি~।
\v 21 নহাক্না খূৎ চন্নবা চৎপা লৈবাক অদুদগী, মহাক্না নহাকপু তুমহন্দ্রিবা ফাওবা যেহোবানা নহাকপু শিগনবা লায়না পকহনগনি~।
\v 22 যেহোবানা নহাকপু লোক্কী লায়না, লাইহৌ, অচাকপা, মশা মৈ হৌনা শাবা, থাঙশাং, চাকথেকপা নুংশাগী মৈশা অমসুং কোকফাইনা য়ৈগনি; অদুগা নহাকপু মাঙ তাকহন্দ্রিবা ফাওবা পূম্নমক অসিনা নহাকপু তান্নগনি~।
\v 23 নহাক্কী কোকথক্তা লৈরিবা অতিয়া নোংদোন্না পিথ্রাই ওইগনি অমসুং নখাদা লৈবা মালেম্না য়োৎ ওইগনি~।
\v 24 যেহোবানা নহাক্কী লৈবাক্তা চুবা নোং অদু লৈকূপ অমসুং ঊফুল ওনহনগনি; নহাকপু মাঙহন্দ্রিবা ফাওবা অতিয়াদগী মদু নহাক্কী নথক্তা তারক্কনি~।
\v 25 যেহোবানা নহাকপু য়েক্নবশিংগী মাঙদা মায়থীহনগনি; নহাক্না মখোয়গী মায়োক্তা লম্বী অমদগী থোক্লক্কনি অমসুং মখোয়গী মাঙদা লম্বী তরেত্তা চেনগনি, অদুগা নখোয় মালেমগী নিংথৌ লৈবাক পূম্নমক্কী মফমদা অৱাবগী মশক ওইগনি~।
\v 26 অদুগা নহাক্কী অশিবা হকচাং অদু অতিয়াগী উচেকশিংগী অমসুং মালেমগী শাশিংগী মচীঞ্জাক ওইগনি, অদুগা মী কনা অমতনা মখোয়বু তান্থোক্লোই~।
\v 27 যেহোবানা নহাকপু ইজিপকী পোকখায়বা অপোম্বশিং, \f + \fr 28:27 \fk য়াইরোং: \ft পোমখত্তুনা ঈ হৌদুনা নাবা লায়না~।\f*য়াইরোংশিং, ফুরি অমসুং হাক্কচবগী লায়না নাহনগনি, মসিদগী নহাক ফবা ঙম্লোই~।
\v 28 যেহোবানা নহাকপু অঙাওবা, মিত্তাঙবা অমসুং পূক্নীংদা চমম্নদুনা নাহনগনি;
\v 29 অদুগা মিত্তাঙবনা অমম্বদা মাদুনা চৎপগুম, নহাক্না নুমিৎ চপ য়ুংবদা মাদুনা চৎকনি অমসুং নহাক্না নহাক্কী লম্বীশিংদা চাওখৎলোই; নহাকপু ওৎনৈদুনতা লৈগনি অমসুং ইতৎতত্তনা মুনগনি, অদুগা কনা অমতনা নহাকপু কনবিরোই~।
\v 30 নহাক্না নুপী অমগা ৱারোইনগনি, অদুবু অতোপ্পা নিপা অমনা মহাক্কা ফমদিন্নগনি; নহাক্না য়ূম অমা শাগনি, অদুবু নহাক্না মদুদা লৈরোই; নহাক্না অঙ্গুর ইংখোল অমা শেমগনি, অদুবু মদুদগী মহৈ খোমজিনবা ঙম্লোই~।
\v 31 নহাক্কী মাঙদা নহাক্কী শল্লাবা হাৎকনি অমসুং নহাক্না মদুদগী চারোই; নহাক্কী লোলা অদু নমদুনা নহাক্কী মাঙদগী পুখিগনি অমসুং নঙোন্দা হঞ্জিনবিরোই; নহাক্কী য়াউ অদু নহাক্কী য়েক্নবশিংদা পীথোক্কনি অমসুং নহাক্কীদমক কনবিনবা কনাসু লৈরোই~।
\v 32 নহাক্কী নচা নিপাশিং অমসুং নচা নুপীশিংবু অতোপ্পা মীশিংদা পীথোক্কনি, অদুগা নহাক্কী মিৎনা নুমিৎ চুপ্পা মখোয়বু খৌরাংনা য়েংজগনি অমসুং নহাক্কী মিৎ মমশিল্লক্কনি; নহাক্কী খূত্তা পাঙ্গল অমতা লৈরোই~।
\v 33 নহাক্না খঙদবা জাতি অমনা নহাক্কী লমগী মহৈ অমসুং নহাক্কী নোমজবগী মহৈ চাথোক্কনি, অদুগা নহাকপু ওৎনৈদুনতা লৈগনি অমসুং ইতৎতত্তনা তকখায়গনি~।
\v 34 নহাক্না উগদৌরিবা নহাক্কী মিৎয়েং অদুনা নহাকপু ঙাওহনগনি~।
\v 35 যেহোবানা নহাক্কী খুকউশিং অমসুং নখোঙশিংদা, খূয়াদগীনা লৱাই লুতোন ফাওবা ফহনবা ঙমদবা পোকখায়বা অপোম্বশিং নাহনগনি~।
\p
\v 36 <<যেহোবানা নহাক অমসুং নহাক্না নহাক্কী নথক্তা হাপকদৌরিবা নিংথৌ অদু, নহাক অমসুং নহাক্কী নপা নপুশিংনা খঙদবা জাতি অমগী মফমদা পুগনি, অদুগা মফম অদুদা নহাক্না অতোপ্পা লাইশিং, উ অমসুং নূঙ থৌগল তৌগনি~।
\v 37 অদুগা যেহোবানা নহাকপু তান্থোক্কদবা জাতি পূম্নমক্কী মফমদা নহাক চঙক্নফম, পাউরৌ অমসুং নোক্নফম ওইগনি~।
\v 38 নহাক্না মরূ য়াম্না পুদুনা লৌবুক্তা চৎকনি, অদুবু নহাক্না খজিক্তং লোক্কনি; মরমদি কৌজেংনা মদু চাথোক্কনি~।
\v 39 নহাক্না অঙ্গুরগী ইংখোলশিং শেমগনি অমসুং শেংদোক্কনি, অদুবু নহাক্না য়ু থক্লোই অমসুং অঙ্গুর হেক্লোই; মরমদি তীনশিংনা মখোয় অদু চাথোক্কনি~।
\v 40 নহাক্কী ঙমখৈ শীন্থুংনা চোফোর্ল পাম্বীশিং হৌগনি, অদুবু নহাক্না থাউ তৈবা ফংলোই; মরমদি নহাক্কী চোফোর্ল পাম্বীনা মহৈ কেলহনগনি~।
\v 41 নহাক্না নচা নিপাশিং অমসুং নচা নুপীশিং পোক্কনি, অদুবু মখোয় নহাক্কী ওইরোই; মরমদি মখোয় লানফা ওইনা চৎকনি~।
\v 42 কৌজেংনা নহাক্কী উপাল অমসুং নহাক্কী লৈপাক্কী মহৈ মরোং চাথোক্কনি~।
\p
\v 43 <<অদুগা নহাক্কী নরক্তা লৈবা মীরৈবাক মচানা নঙোন্দগী হেন্না হেন্না চাউখৎলক্কনি, অদুগা নহাক্তি অসুম অসুম লৈখা তাগনি~।
\v 44 মহাক্না নঙোন্দা শেন পূথোক্কনি, অদুগা নহাক্না মঙোন্দা শেন পূথোক্লোই; মহাক্না মকোক ওইগনি অমসুং নহাক্না মমৈ ওইগনি~।
\v 45 অদুগীসু মথক্তা, নহাকপু মাঙহন্দ্রিবা ফাওবা হায়রিবা শিরাপশিং অসি নঙোন্দা লাক্কনি অমসুং নহাকপু তান্নদুনা নহাকপু ফাগনি~। মরমদি মহাক্না নঙোন্দা পীখ্রবা মহাক্কী য়াথংশিং অমসুং মহাক্কী ৱায়েন পথাপশিং অদু ঙাক্নবা, নহাক্না নহাক্কী ঈশ্বর যেহোবাগী খোঞ্জেন তাখিদে~।
\v 46 মখোয় অসি নঙোন্দা অমসুং মতম পূম্নমক্তা নহাক্কী ধারাদা, খূদম অমসুং অঙকপা ওইগনি~।
\v 47 মরমদি পোৎ পূম্নমক মরাং কায়বগীদমক, নহাক্না নহাক্কী ঈশ্বর যেহোবাবু হরাউনা অমসুং নুঙাইনা থৌগল তৌখিদে,
\v 48 মরম অদুনা যেহোবানা নহাক্কী মায়োক্তা থারক্কদবা য়েক্নবশিংবু নহাক্না লাম্বদা, খৌরাংবদা, ফি থোকপদা অমসুং অৱাৎ অপা পূম্নমক্তা থৌগল তৌগনি; অদুগা মহাক্না নহাকপু মাঙহন্দ্রিবা ফাওবা, মহাক্না নহাক্কী নঙক্তা য়োৎকী পোৎপু থোঙ্গৎকনি~।
\p
\v 49 <<যেহোবানা নহাক্কী মায়োক্তা অরাপ্পদগী, মালেমগী অরোইবা ঙমখৈদগী ঈগলনা পাইবগুম্না জাতি অমা পুরক্কনি; নহাক্না জাতি অদুগী লোন খঙলোই;
\v 50 জাতি অদুগী অকিবগী মশক ওইবা মায়থোং লৈ~। জাতি অদুনা অহন ওইরবা মীবু ঈকাই খুম্নরোই অমসুং অঙাংবু নুংশিবা উৎপিরোই~।
\v 51 নহাকপু মাঙহন্দ্রিবা ফাওবা, মহাক্না নহাক্কী শা শনগী মহৈ অমসুং নহাক্কী লৈপাক্কী পোত্থোক চাগনি; মহাক্না নহাকপু মাঙহন্দ্রিবা ফাওবা, মহাক্না নঙোন্দা মহৈ মরোং, অনৌবা য়ু নৎত্রগা থাউ, নহাক্কী শা শনশিংগী হেনগৎলকপা নৎত্রগা নহাক্কী হামেং য়াউগী মচাশিং থনম্লোই~।
\v 52 নহাক্কী লৈবাক পূম্নমক্তা নহাক্না চেৎনা থাজরিবা নহাক্কী অৱাংবা অমসুং কোয়শিল্লিবা চেকপলশিং অদু কিন্থদ্রিবা ফাওবা, মহাক্না নহাক্কী থোঙজাউ পূম্নমক্তা নহাকপু লাঙ্গোয় চনগনি; নহাক্কী ঈশ্বর যেহোবানা নঙোন্দা পীবিরবা লৈবাক অদুগী থোঙজাউ পূম্নমক্তা মহাক্না নহাকপু লাঙ্গোয় চনগনি~।
\v 53 অদুগা নহাক্কী য়েক্নবশিংনা নহাকপু লাঙ্গোয় চন্দুনা অৱাবা পীবা অমসুং ওৎনৈবগী মনুংদা নহাক্না নশামক্কী অঙাং খাউগী মহৈ, হায়বদি নহাক্কী ঈশ্বর যেহোবানা নঙোন্দা পীবা নহাক্কী নচা নিপাশিং অমসুং নচা নুপীশিংগী মশা চাগনি~।
\v 54 নখোয়গী নরক্তা লৈবা পূক্নীং থোৎপা অমসুং চঙখোনবা মী অমনা মহাক্কী মচীন মনাউগী মফমদা, মহাক্না নুংশিজবী নুপী অমসুং মহাক্না থনমগদবা মচাশিংগী লৈহৌগদবশিংগী মফমদা য়েংথিবা মিৎয়েং য়েংগনি;
\v 55 মরম অদুনা য়েক্নবশিংনা নহাক্কী থোঙজাউ পূম্নমক্তা লাঙ্গোয় চন্দুনা অৱাবা পীবা অমসুং ওৎনৈবগী মনুংদা মহাক্কী করি অমতা লৈহৌদবা মরম্না মহাক্না চাগদবা মচাশিংগী মশা অমতা মখোয় কনা অমতদা পীরোই~।
\v 56 পূক্নীং থোৎপী অমসুং চঙখোনবীগী মরম্না মখোঙ লৈপাক তানীংদবী, নখোয়গী নরক্তা লৈবী পূক্নীং থোৎপী অমসুং চঙখোনবী নুপী অদুনা মহাক্কী নুংশিজবা মপুরোইবা, মহাক্কী মচা নিপা অমসুং মহাক্কী মচা নুপীগী মফমদা ফত্তবা মিৎয়েং য়েংগনি~।
\v 57 অদুগা \f + \fr 28:57 \fk মপূকথোক: \ft হিব্রুদা <<মখোঙ অনী কারক>> হায়বনি~।\f*মপূকথোক্কী অপিকপা মচা অমসুং মহাক্না পোক্কদবা মহাক্কী মচাশিংগী মফমদা ফত্তবা মিৎয়েং য়েংগনি; মরমদি য়েক্নবশিংনা নহাক্কী থোঙজাউ পূম্নমক্তা লাঙ্গোয় চন্দুনা অৱাবা পীবা অমসুং ওৎনৈবগী মনুংদা পোৎ পূম্নমক ৱাৎপগী মরম্না মহাক্না মখোয়বু লোন্না চাগনি~।
\p
\v 58 <<নহাক্না করিগুম্বা লাইরিক অসিদা ইখ্রবা ৱায়েন য়াথংগী ৱা পূম্নমক অসি ঙাক্ত্রবা অমসুং তৌদ্রবা, অদুগা মতিক মঙান অমসুং অকিবগী মশক ওইবা মিং, নহাক্কী ঈশ্বর যেহোবাবু নহাক্না কিদ্রবদি,
\v 59 যেহোবানা নহাক্কী অমসুং নহাক্কী ধারাগী মথক্তা অঙকপা লায়চৎশিং, হায়বদি অকনবা অমসুং মতম কুইনা নাবা লাইচৎ অমসুং শাথিবা অমসুং মতম কুইনা নাবা লায়না থোকহনগনি~।
\v 60 অদুগীসু মথক্তা, নহাক্না কিখিবা ইজিপকী লায়না পূম্নমক মহাক্না নহাক্কী নথক্তা পুরক্কনি, অদুগা লায়নাশিং অদু নঙোন্দা পক্কনি~।
\v 61 ৱায়েন য়াথং অসিগী লাইরিক্তা ইখিদবা লায়না খুদিং অমসুং লাইচৎ খুদিং, যেহোবানা নহাকপু মাঙহন্দ্রিবা ফাওবা, মখোয় অদু নহাক্কী নথক্তা পুরক্কনি~।
\v 62 অদুগা নখোয় অতিয়াগী থৱান্মিচাকশিংগুম মশীং য়াম্লবসু, নখোয় মশীং খরতা লৈহৌগনি; মরমদি নহাক্না নহাক্কী ঈশ্বর যেহোবাগী খোঞ্জেন তাখিদে~।
\p
\v 63 <<অদুগা নখোয়দা অফবা তৌবদা অমসুং নখোয়বু মশীং য়ামহনবদা যেহোবানা নখোয়দা হরাউবগুম, নখোয়বু মাঙহনবদা অমসুং নখোয়বু করিসু নত্তবা ওইহনবদা, যেহোবানা নখোয়দা হরাউগনি; অদুগা নহাক্না খূৎ চন্নবা চৎলিবা লৈবাক অদুদগী নখোয়বু ফুক্তোক্কনি~।
\v 64 অদুগা যেহোবানা মালেমগী অরোইবা ঙমখৈ অমদগী অতোপ্পা ঙমখৈ অমা ফাওবদা লৈবা মী পূম্নমক্কী মরক্তা নহাকপু চাইথোক্কনি; মফম অদুদা নহাক অমসুং নহাক্কী নপা নপুশিংনা খঙখিদবা অতোপ্পা লাইশিং, হায়বদি উ অমসুং নূঙগী থৌগল তৌগনি~।
\v 65 অদুগা জাতিশিং অসিগী মরক্তা নহাক্না পোত্থাবা ফংলোই অমসুং নহাক্কী খোঙগী খূয়া থাফম ফংলোই; অদুবু যেহোবানা মফম অদুদা নহাকপু থম্মোই নিকপা, মিৎ মমশিনবা অমসুং পূক্নীং ৱাবা ওইহনগনি~।
\v 66 অদুগা নহাক্কী পুন্সি নমাঙদা চিংনদুনা য়ান্দুনা লৈগনি; অদুগা নহাক্না অহিং অমসুং নুংথিল লাঙতক্নগনি অমসুং নহাক্কী হিংবগী অরেপ্পা লৈরোই~।
\v 67 নহাক্না লাঙতক্নগদবা নহাক্কী পূক্নীংগী লাঙতক্নবা অমসুং নহাক্কী মিৎনা উগদবা অদুগী মরম্না নহাক্না অয়ুক্তা হায়গনি, <মসি নুমিদাংৱাই ওইরম্লবদিকো!> নুমিদাংৱাইদা নহাক্না হায়গনি, <মসি অয়ুক ওইরম্লবদিকো!>
\v 68 অদুগা লম্বী অদুগী মরমদা ঐনা নঙোন্দা হায়খি, <নহাক্না মদু অমুক হন্না উররোই,> যেহোবানা হিজাউদা নহাকপু ইজিপ্তা অমুক হন্না পুরক্কনি~। অদুগা মফম অদুদা নখোয়বু মীনাই নিপাশিং অমসুং মীনাই নুপীশিং ওইনা নখোয়গী য়েক্নবশিংগী মফমদা নশাবু য়োঞ্জগনি, অদুবু মী কনা অমতনা নখোয়বু লৈরোই~।>>
\c 29
\s1 ৱালেপ্নখিবা অদু অমুক নীংশিংহনবা
\p
\v 1 যেহোবানা ইস্রায়েল মচাশিংগা হোরেবতা ৱালেপ্নখিবা অদুতা নত্তনা, মোৱাবকী লৈবাক্তা মখোয়গা ৱালেপ্ননবা মহাক্না মৌশিদা য়াথং পীখিবা ৱালেপ্নবগী ৱাশিং অদুদি অসিনি~।
\p
\v 2 মৌশিনা ইস্রায়েল পূম্নমকপু কৌদুনা মখোয়দা হায়খি, <<যেহোবানা ইজিপ লৈবাক্তা নখোয়গী নমাঙমক্তদা, ফেরাউদা, মহাক্কী মনাই পূম্নমক অমসুং মহাক্কী লৈবাক পূম্নমক্তা তৌখিবা অদু নখোয়না উরে,
\v 3 নহাক্কী মিৎনা উখিবা অচৌবা চাংয়েংশিং, হায়বদি খূদমশিং অমসুং অঙকপা থবকশিং নখোয়না উরে;
\v 4 অদুম ওইনমক, যেহোবানা নখোয়দা ঙসি ফাওবদা খঙননবা পূক্নীং, উননবা মিৎ অমসুং তাননবা নাকোং পীবিদ্রি~।
\v 5 ঐনা নখোয়বু চহী নিফু লমহাঙদা চিংবিখি; নখোয়না শেৎলিবা নখোয়গী ফিশিং মন্থবা লৈখিদে অমসুং নখোয়না তোংলিবা নখোয়গী সেন্দল মন্থবা লৈখিদে~।
\v 6 নখোয়না তল চাখিদে, নখোয়না য়ু নৎত্রগা ময়াই কাবা য়ু থকখিদে; অদুনা ঐদি যেহোবা নখোয়গী ঈশ্বরনি হায়বা নখোয়না খঙননবনি~।
\v 7 অদুগা নখোয়না মফম অসিদা লাক্লবা মতমদা, হেশবোনগী নিংথৌ সীহোন অমসুং বাশনগী নিংথৌ ওগনা ঐখোয়গী মায়োক্তা লান শোক্ননবা থোক্লকখি, অদুগা ঐখোয়না মখোয়বু মায়থীবা পীখি~।
\v 8 অদুগা ঐখোয়না মখোয়গী লৈবাক অদু লৌশিল্লগা রূবেন মচাশিং, গাদ মচাশিং অমসুং মনাসেগী শলাই খাইবোক্তা ফংফম থোকপা ওইনা মদু পীখি~।
\p
\v 9 <<মরম অদুনা নখোয়না তৌবা পূম্নমক্তা নখোয়না হৈ-শিংনবা, ৱালেপ্নবা অসিগী ৱাশিং ঙাকউ অমসুং তৌ~।
\v 10 ঙসি নখোয়গী ঈশ্বর যেহোবাগী মাঙদা নখোয় পূম্নমক্না, হায়বদি নখোয়গী শলাইশিংগী নখোয়গী লুচিংবশিং, নখোয়গী অহল্লমনশিং, নখোয়গী ফম্নাইবশিং, ইস্রায়েলগী নিপা পূম্নমক,
\v 11 নখোয়গী অপিকপা অঙাংশিং, নখোয়গী নুপীশিং, নহাক্কী লৈফমদা লৈবা নহাক্কী লম্লানবশিং, নহাক্কী উ য়ানবশিংদগীনা নহাক্কী ঈশিং শোকপশিং ফাওবা, নখোয় পূম্নমক্না লেপ্লি;
\v 12 মরমদি মসি নহাক্না নহাক্কী ঈশ্বর যেহোবাগা লোয়ননা ৱালেপ্নবদা অমসুং ঙসি নহাক্কী ঈশ্বর যেহোবানা নহাক্কা লোয়ননা ৱাশক্লিবা মহাক্কী ৱাশক্তা চঙননবনি;
\v 13 অদুগা মহাক্না নঙোন্দা হায়খিবগুম অমসুং মহাক্না নহাক্কী নপা নপুশিং, অব্রাহাম, ইসাক অমসুং যাকোবতা ৱাশকখিবগুম্না, ঙসি মহাক্না নহাকপু মহাকমক্কী মী ওইনা শেমগৎনবা অমসুং মহাক্না নহাক্কী নফমদা ঈশ্বর ওইননবনি~।
\v 14 ঐনা ৱালেপ্পা অসি অমসুং ৱাশকপা অসি নখোয়তগা নত্তে,
\v 15 অদুবু ঙসি মফম অসিদা ঐখোয়গী ঈশ্বর যেহোবাগী মাঙদা ঐখোয়গা লোয়ননা লেপ্লিবা মহাক অমসুং ঙসি মফম অসিদা ঐখোয়গা লোয়ননা লৈতবা মহাক্কসুনি~।
\p
\v 16 <<মরমদি ঐখোয়না করম্না ইজিপকী লৈবাক্তা লৈখিবা অমসুং নখোয়না লান্থোক্তুনা চৎখিবা জাতিশিং অদুগী মরক্তা ঐখোয়না করম্না ফাওদুনা লাকখিবা নখোয়না খঙই;
\v 17 অদুগা নখোয়না মখোয়গী তুক্কচবা থবকশিং, মখোয়গী মরক্তা লৈবা উ অমসুং নূঙ, লুপা অমসুং সনানা শাবা লাই মূর্ত্তিশিং উরে;
\v 18 নৎত্রবদি নখোয়গী নরক্তা জাতিশিং অসিগী লাইশিংবু থৌগল তৌনবা চৎনবগীদমক, ঙসি ঐখোয়গী ঈশ্বর যেহোবাদগী মপূক্নীং লৈথোকইবা নিপা, নৎত্রগা নুপী, নৎত্রগা ইমুং মনুং, নৎত্রগা শলাই লৈগনি; অদুগা নখোয়গী নরক্তা হূ চেনবা অমসুং অখাবা পাম্বী থোকহনবা মরূ লৈগনি~।
\v 19 অদুগা অসুম্না থোক্লে, মহাক্না শিরাপ অসিগী ৱা তাবদা, মহাক্না মথম্মোইদা বোর পীজদুনা হায়রকই, <ঐনা অচোৎপা অমসুং অকংববু মাঙহন্নবা ঐগী পূক্নীং কনবদা চৎলবসু, ঐগী ঈঙথবা লৈগনি~।>
\v 20 অদুবু যেহোবানা মহাকপু ঙাকপিরোই অমসুং নিপা অদুগী মথক্তা যেহোবাগী অশাউবা অমসুং মহাক্কী খম্বনবা চাকখৎকনি, অদুগা লাইরিক অসিদা ইরিবা শিরাপ পূম্নমক মহাক্কী মথক্তা তাগনি অমসুং যেহোবানা অতিয়াগী মখাদগী মহাক্কী মিং মুথৎকনি~।
\v 21 অদুগা ৱায়েন য়াথংগী লাইরিক অসিদা ইরিবা ৱালেপ্নবগী শিরাপ অদুগী মতুং ইন্না যেহোবানা মহাকপু ইস্রায়েলগী শলাই পূম্নমক্তগী ফত্তবদা তোঙান্না থমগনি;
\v 22 মরম অদুনা নখোয়গী তুংদা হৌগৎলক্কদবা নখোয়গী নচাশিংগী মীরোন্না অমসুং অথাপ্পা লৈবাক্তগী লাক্কদবা মীরৈবাক মচানা যেহোবানা লৈবাক অদুদা পুরকপা লায়চৎশিং অমসুং লায়নাশিং অদু মখোয়না উবদা হায়গনি,
\v 23 <লৈবাক অপূম্বা অদু কনত্রুক, থুম অমসুং অচাকপা মৈনি; মসি মরূ হুন্দে, মহৈ পান্দে অমসুং মদুগী মনুংদা নাপী হৌদে, যেহোবানা মহাক্কী অশাউবদা অমসুং মহাক্কী মৈ হৌনা শাউবদা সোদোম, গোমোরা, আদমা অমসুং জেবোয়ীম লংথোকখিবগুম্না লৈবাক অসি লংথোকই,>
\v 24 জাতি পূম্নমক্না হায়গনি, <যেহোবানা লৈবাক অসিদা অসুম্না তৌরিবা করিগীনো? শাথিনা শাউবগী মৈচাক অসি করিগীনো?>
\v 25 মদুদা মীশিংনা হায়গনি, <মরমদি মখোয়গী মপা মপুশিংগী ঈশ্বর যেহোবানা মখোয়বু ইজিপ লৈবাক্তগী পুথোক্লকপা মতমদা, মহাক্না মখোয়গা ৱালেপ্নখিবা অদু মখোয়না থাদোক্লে;
\v 26 মখোয়না চৎখিদুনা অতোপ্পা লাইশিং থৌগল তৌখি, অদুগা মখোয়না খঙদবা লাইশিং অমসুং মহাক্না মখোয়দা পীখিদবা লাইশিং অদু খুরুমখি;
\v 27 অদুগা লাইরিক অসিদা ইরিবা শিরাপ পূম্নমক লৈবাক অসিগী মথক্তা পুরক্নবা, যেহোবাগী অশাউবা অদু লৈবাক অসিগী মথক্তা হৌরকখি;
\v 28 অদুগা যেহোবানা শাউদুনা, মৈ হৌনা শাউদুনা অমসুং শাথিনা শাউদুনা মখোয়বু মখোয়গী লৈবাক্তগী মরূ ফুক্তোকখি অমসুং অতোপ্পা লৈবাক অমদা লংথোকখি, মদু ঙসি ওইরিবা অসিনি~।>
\v 29 অথুপ্পা হীরম অদু ঐখোয়গী ঈশ্বর যেহোবাদগীনি; অদুবু ঐখোয়না ৱায়েন য়াথং অসিগী ৱা পূম্নমক তৌনবা ফোংদোকখ্রবশিং অদু মতম পূম্নমক্কী ওইনা ঐখোয়গী অমসুং ঐখোয়গী ইচাশিংগীনি~।
\c 30
\s1 ঈশ্বরদা হল্লকপগী বোর
\p
\v 1 <<অদুগা শিরাপশিং অদুনা নহাক্কী নথক্তা লাক্লবা মতমদা, ঐনা নহাক্কী মাঙদা থমখিবা বোর অমসুং শিরাপ অদু নহাক্কী ঈশ্বর যেহোবানা নহাকপু তান্থোকখিবা জাতি পূম্নমক্কী মরক্তা নহাক্না নীংশিংলক্কনি,
\v 2 অদুগা নহাক্না নহাক্কী ঈশ্বর যেহোবাদা হল্লক্কনি অমসুং ঙসি ঐনা নঙোন্দা য়াথং পীখিবা পূম্নমক অদুগী মতুং ইন্না নহাক্কী থম্মোই অপূম্বা অমসুং নহাক্কী থৱায় অপূম্বা য়াওনা নহাক অমসুং নহাক্কী নচাশিংনা মহাক্কী খোঞ্জেন তাগনি~।
\v 3 মতম অদুদা নহাক্কী ঈশ্বর যেহোবানা নহাকপু লানফা ওইরুবদগী পুবিরক্কনি অমসুং নহাকপু চানবিগনি, অদুগা নহাক্কী ঈশ্বর যেহোবানা নহাকপু চাইথোকখিবা জাতি পূম্নমক্তগী অমুক খোমজিনবিগনি~।
\v 4 নহাক্কী কনাগুম্বা অমবু অতিয়াগী মখাদা লাপখ্রবা মফম অমদা তান্থোকখ্রবসু, নহাক্কী ঈশ্বর যেহোবানা নহাকপু মফম অদুদগী খোমজিনবিগনি অমসুং মফম অদুদগী মহাক্না নহাকপু পুবিরক্কনি~।
\v 5 অদুগা নহাক্কী ঈশ্বর যেহোবানা নহাকপু নহাক্কী নপা নপুশিংনা খূৎ চনখ্রবা লৈবাক অদুদা পুশিনবিগনি অমসুং নহাক্না মদু খূৎ চনগনি; মহাক্না নঙোন্দা অফবা তৌবিগনি অমসুং নহাক্কী নপা নপুশিংদগী হেন্না নহাকপু য়ামহনবিগনি~।
\v 6 অদুগা নহাক্কী ঈশ্বর যেহোবাবু নহাক্কী থম্মোই অপূম্বা অমসুং নহাক্কী থৱায় অপূম্বা য়াওনা নুংশিনবা অমসুং মদুগী মরম্না নহাক্না হিংজনবা, নহাক্কী ঈশ্বর যেহোবানা নহাক্কী থম্মোই অমসুং নহাক্কী ধারাগী থম্মোইগী ঊন কক্কনি~।
\v 7 অদুগা নহাক্কী ঈশ্বর যেহোবানা শিরাপ পূম্নমক অসি নহাক্কী য়েক্নবশিংগী মথক্তা অমসুং নহাকপু য়েংথিবা, নহাকপু ওৎনৈবা মখোয়গী মথক্তা তাহনগনি~।
\v 8 অদুগা নহাক্না অমুক হল্লক্কনি অমসুং যেহোবাগী খোঞ্জেন তাগনি অমসুং ঙসি ঐনা নঙোন্দা পীবা য়াথং পূম্নমক অসি তৌগনি~।
\v 9 অদুগা অফবা ওইনবগীদমক নহাক্কী ঈশ্বর যেহোবানা নহাক্কী খূৎনা তৌবা থবক খুদিংমক্তা, নহাক্কী অঙাং খাউগী মহৈ, নহাক্কী শা শনগী মচাশিং অমসুং নহাক্কী লৈপাক্কী পোত্থোক্তা নহাকপু মরাং কায়হনগনি; মরমদি যেহোবানা নহাক্কী নপা নপুশিংগী মথক্তা হরাউজখিবগুম্না যেহোবানা নহাক্কী নথক্তা অফবা ওইনবগীদমক অমুক হন্না হরাউজগনি,
\v 10 করিগুম্বা নহাক্না ৱায়েন য়াথংগী লাইরিক অসিদা ইরিবা মহাক্কী য়াথংশিং অমসুং মহাক্কী ৱায়েন পথাপশিং ঙাক্নবা নহাক্কী ঈশ্বর যেহোবাগী খোঞ্জেন তারবা অমসুং নহাক্না নহাক্কী ঈশ্বর যেহোবাদা নহাক্কী থম্মোই অপূম্বা অমসুং নহাক্কী থৱায় অপূম্বা য়াওনা ওনশিল্লকপা মতমদা মসি ওইগনি~।
\s1 শিবা নৎত্রগা হিংবা খনবা
\p
\v 11 <<মরমদি ঙসি ঐনা নঙোন্দা পীরিবা য়াথং অসি নহাক্কীদমক অরুবা নত্তে অমসুং নঙোন্দগী থাপ্নসু লৈতে~।
\v 12 নখোয়না হায়গদবা অসি স্বর্গদা লৈতে, মদুদি <ঐখোয়না মদু তাদুনা তৌনবা কনানা ঐখোয়গীদমক স্বর্গদা কাদুনা ঐখোয়দা মদু পুরক্কনি?>~।
\v 13 নখোয়না হায়গদবা অসি সমুদ্র ৱাংমদসু লৈতে, মদুদি <ঐখোয়না মদু তাদুনা তৌনবা কনানা সমুদ্র লান্দুনা ঐখোয়দা মদু পুরক্কনি?>
\v 14 অদুবু নহাক্না তৌনবা ৱাহৈ অদু য়াম্না নক্না, নহাক্কী চীন্দা অমসুং নহাক্কী থম্মোইদা লৈ~।
\p
\v 15 <<য়েংউ, ঙসি ঐনা নহাক্কী নমাঙদা হিংবা অমসুং অফবা, শিবা অমসুং ফত্তবা থম্লে~।
\v 16 নহাক্না হিংনবা অমসুং মশীং য়ামখৎনবা হীরম অসিদা ঙসি ঐনা নঙোন্দা নহাক্কী ঈশ্বর যেহোবাবু নুংশিনবা, মহাক্কী লম্বীদা চৎনবা অমসুং মহাক্কী য়াথংশিং, মহাক্কী ৱায়েন পথাপশিং অমসুং মহাক্কী ৱায়েনশিং ঙাক্নবা য়াথং পীরি, অদুগা নহাক্না খূৎ চন্নবা চৎলিবা লৈবাক অদুদা নহাক্কী ঈশ্বর যেহোবানা নহাকপু বোর পীবিগনি~।
\v 17 অদুবু নহাক্কী থম্মোই লৈথোক্তুনা নহাক্না ঐগী ৱা তাদ্রবদি অমসুং নহাকপু থেমদোক্তুনা নহাক্না অতোপ্পা লাইশিংবু খুরুমদুনা মখোয়বু থৌগল তৌরবদি,
\v 18 ঙসি ঐনা নখোয়দা লাউথোক্লি, মদুদি নখোয় শোয়দনা তুমগনি, অদুগা নখোয়না যোর্দান তুরেন লান্থোক্তুনা খূৎ চন্নবা চৎলিবা লৈবাক অদুদা নখোয়গী পুন্সি শাংলোই~।
\v 19 ঙসি ঐনা নখোয়গী মায়োক্তা অতিয়া অমসুং মালেম্বু সাক্ষী ওইনা কৌরি, ঐনা নখোয়গী মাঙদা হিংবা অমসুং শিবা, বোর অমসুং শিরাপ থম্লে; মরম অদুনা নহাক অমসুং নহাক্কী ধারানা হিংনবা হিংবা খল্লু~।
\v 20 মরমদি নহাক্না নহাক্কী ঈশ্বর যেহোবাবু নুংশিনবা, নহাক্না মহাক্কী খোঞ্জেন তানবা অমসুং নহাক্না মহাকপু চেৎনা কোঞ্জনবনি; মরমদি মহাক্তি নহাক্কী হিংবনি অমসুং নহাক্কী পুন্সি শাংবনি; অদুগা যেহোবানা নহাক্কী নপা নপুশিং অব্রাহাম, ইসাক অমসুং যাকোবতা পীবিগনি হায়না ৱাশকখিবা লৈবাক অদুদা নহাক্না লৈনবনি~।>>
\c 31
\s1 মৌশিগী অরোইবা পাউমেনবা
\p
\v 1 অদুদগী মৌশিনা চৎখিদুনা ৱাশিং অসি ইস্রায়েল পূম্নমক্তা হায়রম্মী~।
\v 2 অদুগা মহাক্না মখোয়দা হায়খি, <<ঙসি ঐ চহী চামগা কুন শুরে; ঐ অমুক হন্না চত্থোক চৎশিন তৌবা ঙম্লরোই~। অদুগা যেহোবানসু ঐঙোন্দা হায়খি, <নহাক্না যোর্দান তুরেন অসি লান্থোক্লরোই~।>
\v 3 নহাক্কী ঈশ্বর যেহোবা, মহাক্না নহাক্কী মাঙ থানা লান্থোক্কনি, মহাক্না জাতিশিং অসি নহাক্কী মাঙদগী মাঙহনগনি অমসুং নহাক্না মখোয়বু খূৎ চনগনি; অদুগা যেহোবানা হায়খিবগুম, যোশূৱানা, মহাক্না নহাক্কী মাঙ থানা লান্থোক্কনি~।
\v 4 যেহোবানা অমোরী মচাশিংগী নিংথৌ সীহোন অমসুং ওগ, মখোয়গী লৈবাক্কা লোয়ননা মখোয়বু মাঙহনবা মতমদা তৌবগুম, মহাক্না মখোয়গী মফমদা তৌগনি~।
\v 5 অদুগা যেহোবানা মখোয়বু নহাক্কী মাঙদা পীথোক্কনি, মদুদা ঐনা নঙোন্দা পীখিবা য়াথং পূম্নমক অদুগী মতুং ইন্না নখোয়না মখোয়দা তৌগনি~।
\v 6 অকনবা ওইয়ু অমসুং নথৌনা ফৌ, মখোয়বু কিগনু, কিদুনা নিক্কনু; মরমদি নহাক্কী ঈশ্বর যেহোবাদি নহাক্কা লোয়ননা চৎলিবা মহাক অদুনি; মহাক্না নহাকপু থনম্লোই অমসুং নহাকপু থাদোক্লোই~।>>
\p
\v 7 অদুদগী মৌশিনা যোশূৱাবু কৌদুনা ইস্রায়েল পূম্নমক্কী মমাঙদা মঙোন্দা হায়খি, <<অকনবা ওইয়ু অমসুং থৌনা ফৌ; মরমদি যেহোবানা মখোয়দা পীনবা মখোয়গী মপা মপুশিংদা ৱাশকখিবা লৈবাক অদুদা নহাক্না মীশিং অসিগা লোয়ননা চৎকদবনি, অদুগা নহাক্না লৈবাক অদু মখোয়গী ফংফম থোকপা ওইহনগনি~।
\v 8 অদুগা যেহোবাদি নহাক্কী মাঙ থানা চৎলিবা মহাক অদুনি~। মহাক্না নহাক্কা লোয়নগনি, মহাক্না নহাকপু থনম্লোই অমসুং নহাকপু থাদোক্লোই; কিগনু, পূক্নীং হন্থগনু~।>>
\p
\v 9 অসুম্না মৌশিনা ৱায়েন য়াথং অসি ইরে অমসুং যেহোবাগী ৱালেপ্নবগী উপু অদু পুরিবা লেবীগী মচা নিপাশিং, পুরোহিৎশিংদা অমসুং ইস্রায়েলগী অহল্লমন পূম্নমক্তা মদু পীখি~।
\v 10 মৌশিনা মখোয়দা য়াথং পীদুনা হায়, <<চহী তরেৎ লোইরকপা খুদিংদা, লমন তোনবা কোকপিবগী চহীদা, খাংপোকশঙশিংগী চাকখাঙবদা,
\v 11 ইস্রায়েল পূম্নমক্না নহাক্কী ঈশ্বর যেহোবানা খন্দোক্কদবা মফম অদুদা মহাক্কী মাঙদা লাক্তুনা উৎলবা মতমদা, নহাক্না ইস্রায়েল পূম্নমক্কী মমাঙদা মখোয়না তানবা ৱায়েন য়াথং অসি পাগনি~।
\v 12 মখোয়না তানবা, মখোয়না তম্নবা, নখোয়গী ঈশ্বর যেহোবাবু কিনবা অমসুং ৱায়েন য়াথং অসিগী ৱাশিং তৌননবা মী পূম্নমক, নিপাশিং, নুপীশিং, অঙাংশিং অমসুং নহাক্কী থোঙজাউশিংগী মনুংদা লৈবা মীরৈবাক মচাশিং খোমজিল্লু~।
\v 13 অদুগা নখোয়না যোর্দান তুরেন লান্থোক্তুনা খূৎ চন্নবা চৎপা লৈবাক অদুদা নখোয়না লৈরিবা মখৈ, করি অমতা খঙদবা মখোয়গী মচাশিংনা তাগনি অমসুং নখোয়গী ঈশ্বর যেহোবাবু কিবা তমগনি~।>>
\s1 ইস্রায়েলনা হায়বা ইল্লোইদবা অদু মৌশিদা খঙহল্লম্বা
\p
\v 14 অদুগা যেহোবানা মৌশিদা হায়খি, <<য়েংউ, নহাক্না শিগদবা নহাক্কী নুমিৎশিং নকশিল্লক্লে; ঐনা শিন্নরম্নবা উনফম ফিয়ূমদা যোশূৱাবু কৌ অমসুং নহাকসু লাকউ~।>> অদুগা মৌশি অমসুং যোশূৱা চৎখি অমসুং মখোয় মশামক উনফম ফিয়ূমদা লাকখি~।
\v 15 অদুগা যেহোবানা ফিয়ূমদা লৈচিনগী য়ূম্বী অমদা উহনবিখি অমসুং লৈচিনগী য়ূম্বী অদুনা ফিয়ূমগী চঙফমদা লেপখি~।
\p
\v 16 যেহোবানা মৌশিদা হায়রম্মী, <<য়েংউ, নহাক নহাক্কী নপা নপুশিংগা লোয়ননা য়াহিপ তাল্লগনি; অদুগা মীশিং অসিনা হৌগৎকনি অমসুং মখোয়না মখোয়গা লোয়ননা লৈমিন্ননবা চৎলিবা লৈবাক অদুগী মীরমগী লাইশিংগী মতুং ইন্দুনা ওক্তবীগুম্না থবক তৌদুনা ঐবু থাদোক্কনি অমসুং ঐনা মখোয়গা লেপ্নখিবা ঐগী ৱালেপ্নবা অদু থুগাইগনি~।
\v 17 নুমিৎ অদুদা মখোয়গী মথক্তা ঐগী অশাউবা চাকখৎকনি অমসুং ঐনা মখোয়বু থাদোক্কনি অমসুং ঐনা ঐগী মায়থোং মখোয়দগী লোৎকনি অমসুং মখোয়বু চাকথেক্কনি, অদুগা ফত্তবা অমসুং খুদোংথীবা কয়া মখোয়গী মথক্তা তাগনি, মরম অদুনা মখোয়না নুমিৎ অদুদা হায়গনি, <ঐখোয়গী ঈশ্বরনা ঐখোয়গী ইরক্তা লৈতবদগী ফত্তবশিং অসি ঐখোয়গী ইথক্তা থোক্লিবা নৎত্রা?>
\v 18 মখোয়না অতোপ্পা লাইশিংদা ওনশিন্দুনা মখোয়না তৌবা ফত্তবা পূম্নমক অদুগী মরমগীদমক নুমিৎ অদুদা ঐনা শোয়দনা ঐগী মায়থোং লোৎকনি~।
\v 19 মরম অদুনা হৌজিক নখোয়গীদমক ঈশৈ অসি ইয়ু অমসুং ইস্রায়েল মচাশিংদা মদু তম্বিয়ু; ঈশৈ অসিনা ইস্রায়েল মচাশিংগী মায়োক্তা ঐগীদমক সাক্ষী ওইনবা মখোয়গী মচীন্দা মদু হাপ্পু~।
\v 20 ঐনা মখোয়গী মপা মপুশিংদা পীগনি ৱাশকখিবা, শঙ্গোম অমসুং খোইহি চেনবা লৈবাক অদুদা ঐনা মখোয়বু পুশিনবা মতমদা, মখোয়না চাদুনা মপূক থনগনি অমসুং নোয় পেনগনি, অদুদগী মখোয়না অতোপ্পা লাইশিংদা ওনশিন্দুনা মখোয়বু থৌগল তৌগনি অমসুং ঐবু শাউহন্দুনা ঐগী ৱালেপ্নবা থুগাইগনি~।
\v 21 ফত্তবা অমসুং খুদোংথীবা কয়া মখোয়গী মথক্তা তাবা মতমদা, ঈশৈ অসিনা সাক্ষী ওইনা মখোয়গী মায়োক্তা সাক্ষী পীগনি, মরমদি মখোয়গী ধারাগী মচীন্দগী মসি কাউথোক্লোই; মরমদি ঐনা মখোয়দা ৱাশকখিবা লৈবাক অদুদা ঐনা মখোয়বু পুশিন্দ্রিঙৈগী মমাঙদা মখোয়গী পূক্নীংদা খনবা অদু ঐনা খঙই~।>>
\p
\v 22 মরম অদুনা মৌশিনা নুমিৎ অদুমক্তদা ঈশৈ অসি ইখি অমসুং ইস্রায়েল মচাশিংদা মদু তম্বিখি~।
\v 23 অদুগা মহাক্না নূনগী মচা নিপা যোশূৱাদা শিন্নদুনা হায়খি, <<অকনবা ওইয়ু অমসুং নথৌনা ফৌ; মরমদি ঐনা মখোয়দা পীগনি হায়না ৱাশকখিবা লৈবাক অদুদা নহাক্না ইস্রায়েল মচাশিংবু পুশিনগনি; অদুগা ঐনা নহাক্কা লোয়নগনি~।>>
\p
\v 24 অদুগা মৌশিনা ৱায়েন য়াথংগী ৱাশিং অসি লাইরিক অমদা অরোইবা ফাওবা ইবা লোইরবদা,
\v 25 যেহোবাগী ৱালেপ্নবগী উপু পুখিবা লেবী মচাশিংদা মৌশিনা য়াথং পীদুনা হায়রকই,
\v 26 <<ৱায়েন য়াথংগী লাইরিক অসি লৌ অমসুং নহাক্কী ঈশ্বর যেহোবাগী ৱালেপ্নবগী উপুগী নাকন্দা মদু থম্মু, মরমদি মফম অদুদা মসিনা নহাক্কী মায়োক্তা সাক্ষী ওইনবনি~।
\v 27 মরমদি ঐনা নখোয়গী লমহেনবা অমসুং নঙক কনবা অদু খঙই~। য়েংউ, ঙসি ঐনা নখোয়গা লোয়ননা হিংদুনা লৈরিঙৈদা, নখোয়না যেহোবাগী মায়োক্তা হৌদুনা লৈরক্লি; অদুগা ঐনা শিরবা তুংদা কয়া হেনগদবা!
\p
\v 28 <<মরমদি ঐনা মখোয়গী নাকোংশিংদা ৱাশিং অসি হায়নবা অমসুং মখোয়গী মায়োক্তা অতিয়া অমসুং মালেম্বু সাক্ষী ওইনা কৌনবা নখোয়গী শলাইশিংগী অহল্লমনশিং অমসুং নখোয়গী ফম্নাইবশিংবু ঐগী নাক্তা খোমজিল্লু~।
\v 29 মরমদি ঐ খঙই, ঐনা শিরবা তুংদা নখোয় লোইনা মাঙলনি অমসুং ঐনা নখোয়দা পীখিবা য়াথং অদুদগী লৈথোক্কনি, অদুগা মমৈথংদা নখোয়গী নথক্তা ফত্তবা তাগনি; মরমদি নখোয়গী খূৎশিংগী থবক্কী মরম্না মহাকপু শাউনবা কাইহৌদুনা নখোয়না যেহোবাগী মিৎয়েংদা ফত্তবা তৌগনি~।>>
\v 30 অদুগা মৌশিনা ইস্রায়েলগী তিল্লিবা মীয়াম পূম্নমক্কী নাকোংদা ঈশৈ অসিগী ৱাশিং অসি অরোইবা ফাওবা হায়খি~।
\c 32
\s1 মৌশিগী ঈশৈ
\q1
\v 1 <<তাও, হে অতিয়া নোংদোন,
\q1 অদুগা ঐনা হায়গনি;
\q1 হে মালেম, ঐগী চীনগী ৱাশিং তাও~।
\q1
\v 2 ঐগী তম্বিবা নোংগুম চুগনি,
\q1 ঐগী ৱা লীক্লাগুম তাগনি,
\q1 অপিকপা নোংলিক্না তনৌ তনৌবা পাম্বী থক্তা তাবগুম,
\q1 নাপী মথক্তা নোং চুথবগুম~।
\q1
\v 3 মরমদি ঐনা যেহোবাগী মিং লাউথোকচগনি;
\q1 ঐখোয়গী ঈশ্বরদা মতিক চাউবা অদু শৈথাজৌ~।
\q1
\v 4 মহাক্তি নূঙজাউ অদুনি,
\q1 মহাক্কী থবক্তি মপূঙ ফাবনি,
\q1 মরমদি মহাক্কী লম্বী পূম্নমক চুম্মী,
\q1 অচুম্বা ঈশ্বর অমসুং ধর্ম্মচেন্দবা লৈতবা,
\q1 মহাক্তি ধর্ম্মচেনবা অমসুং পূক্নীং তিংবনি~।
\q1
\v 5 <<মখোয়না মশাবু ফৎহন্দ্রে,
\q1 মখোয়গী অশোয়বা লৈবগী মরম্না মহাক্কী মচাশিং নত্তে;
\q1 মখোয় শেরান্ননা চৎপা অমসুং ফত্তবা মীরোন্নি~।
\q1
\v 6 অসুম্না নখোয়না যেহোবাদা লমন খুম্লিব্রা,
\q1 হে অপঙবা অমসুং শিংদবা মীশা?
\q1 নহাকপু লৈবিরকপা মহাক অসি নহাক্কী নপা নৎত্রা?
\q1 মহাক্না নহাকপু শাবিবা অমসুং শেম্বিবা নৎত্রা?
\q1
\v 7 <<মমাঙঙৈগী নুমিৎশিং অদু নীংশিংউ,
\q1 মীরোন কয়াগী চহীশিং অদু খল্লু~।
\q1 নহাক্কী নপাদা হংউ, মহাক্না নঙোন্দা উৎকনি;
\q1 নহাক্কী অহল্লমনশিংদা অমসুং মখোয়না নঙোন্দা হায়গনি~।
\q1
\v 8 খ্বাইদগী ৱাংথোইরবা মহাক্না জাতিশিংদা মখোয়গী ফংফম থোকপা অদু য়েন্থোকপা মতমদা,
\q1 মহাক্না আদমগী মচাশিংবু খাইদোকপা মতমদা,
\q1 ইস্রায়েল মচাশিংগী মশীং মতুং ইন্না মহাক্না মীশিংগী ঙমখৈ পরিং য়াৎপিখি~।
\q1
\v 9 মরমদি যেহোবাগী শরূক্তি মহাক্কী মীশিংনি,
\q1 যাকোবতি মহাক্কী ফংফম থোকপনি~।
\q1
\v 10 <<মহাক্না মহাকপু লৈকংলাগী লমদা,
\q1 লমহাঙদা, নিন খোংলিবা লমহাঙদা ফংখি;
\q1 মহাক্না মহাকপু কোয়শিনখি,
\q1 মহাক্না মহাকপু তম্বিখি,
\q1 মহাক্না মহাক্কী মিৎ নহাগুম মহাকপু থম্বিখি~।
\q1
\v 11 ঈগল অমনা মহাক্কী মহুম লেঙহনবগুম,
\q1 মহাক্কী মচাশিংগী মথক্তা মশা খপ্পগুম,
\q1 মহাক্কী মশাশিং ফন্দোক্তুনা মখোয়বু লৌবগুম,
\q1 মহাক্কী মশাশিংদা মখোয়বু পুবগুম,
\q1
\v 12 যেহোবাতনা মহাকপু চিংবিখি,
\q1 মহাক্কা লোয়নবা মীরমগী লাই অমতা লৈরমদে~।
\q1
\v 13 <<মহাক্না মালেমগী অৱাংবা মফমশিংগী মথক্তা মহাকপু তোংহনখি,
\q1 মরমদি মহাক্না লৌবুকশিংগী পোত্থোক চাননবনি;
\q1 মহাক্না মহাকপু নূঙজাউদগী খোইহি থকহনখি,
\q1 অকনবা নূঙদগী থাউ পীবিখি~।
\q1
\v 14 শনবীশিংগী মাখোন, য়াউগী মখোম, য়াউ মচাশিংগী মহাউ;
\q1 বাশন লৈবাক্কী য়াউ লাবশিং অমসুং হামেংশিং,
\q1 অফবা গেহুশিংগা লোয়ননা পীবিখি;
\q1 অদুগা নহাক্না অশেংবা অঙাঙবা অঙ্গুর মহী থকখি~।
\q1
\v 15 \f + \fr 32:15 \fk যেশুরুন: \ft শৈরেংদা শিজিন্নবা ইস্রায়েলগী মিংনি~।\f*<<যেশুরুন নোয়রক্লে অমসুং খোঙনা কাওখি;
\q1 নহাক নোয়রক্লে, নহাক নশা ফরক্লে,
\q1 নহাক মহাউনা কূপ্লে!
\q1 অদুদগী মহাকপু শেম্বিরকপা ঈশ্বরবু মহাক্না থাদোকখি,
\q1 মহাক্কী অরান খুবমগী নূঙজাউবু থৌশাখিদে~।
\q1
\v 16 মখোয়না অতোপ্পা লাইশিংগা লোয়ননা মহাকপু খম্বন্নবা কাইহৌখি,
\q1 মখোয়না তুক্কচনিংঙাই ওইবা থবকশিং তৌদুনা মহাকপু কাইহৌদুনা শাউহনখি~।
\q1
\v 17 মখোয়না ভুৎশিংদা ঈরাৎখি,
\q1 ঈশ্বরদা নত্তে,
\q1 মখোয়না খঙদবা লাইশিংদা,
\q1 নৌনা থোক্লকপা অনৌবা লাইশিংদা,
\q1 মখোয় অদু নখোয়গী নপা নপুশিংনা কিখিদে~।
\q1
\v 18 নহাকপু পোকখিবা নূঙজাউ অদুগী মরমদা নহাক্না থৌশাদ্রে,
\q1 নহাকপু শেম্বিখিবা ঈশ্বরবু নহাক্না কাউথোক্লে~।
\q1
\v 19 <<যেহোবানা মদু উবদা,
\q1 মহাক্না তুক্কচখি,
\q1 মহাক্কী মচা নিপাশিং অমসুং মহাক্কী মচা নুপীশিংনা কাইহৌবা মরম্না~।
\q1
\v 20 অদুগা মহাক্না হায়খি, <ঐনা ঐগী মায়থোং মখোয়দগী লোৎকনি,
\q1 মখোয়গী পোলোই করি ওইগদগে হায়বা ঐনা য়েংগনি,
\q1 মরমদি মখোয়দি তশেংনা শেরান্নবা মীরোন্নি,
\q1 থাজবা য়াদবা মচাশিংনি~।
\q1
\v 21 মখোয়না ঈশ্বর নত্তবা অদুগী মপান্না ঐবু কাইহৌদুনা খম্বনহল্লি;
\q1 মখোয়গী \f + \fr 32:21 \fk কান্নদ্রবশিং: \ft খরনা <মূর্ত্তিশিং> হাপ্পী~।\f*কান্নদ্রবশিংগী মপান্না ঐবু শাউহল্লি~।
\q1 অদুগা জাতি নত্তবা মখোয়গী মপান্না ঐনা মখোয়বু কাইহৌদুনা খম্বনহনগনি;
\q1 অদুগা অপঙবা জাতি অমগী মপান্না ঐনা মখোয়বু কাইহৌদুনা শাউহনগনি~।
\q1
\v 22 মরমদি ঐগী অশাউবদা মৈনা চাক্লি,
\q1 মদুনা খম্নুং লৈবাক্কী মখা থংবা ফাওবা চাক্কনি,
\q1 মালেম অমসুং মহাক্কী পোত্থোকশিং তুম্না চাক্কনি,
\q1 চীংশিংগী হৌফমশিং মৈ চূগনি~।
\q1
\v 23 <ঐনা মখোয়গী মথক্তা খুদোংথীবা পৈশিনগনি, ঐনা মখোয়গী মায়োক্তা ঐগী তেঞ্জৈশিং শিজিন্নগনি~।
\q1
\v 24 মখোয় মপূক লাম্বনা চাক্কনি,
\q1 অচাকপা মৈশা অমসুং শাথিবা মাঙ তাকপনা চাথোক্কনি~।
\q1 ঐনা মখোয়গী মফমদসু লম্লক্কী শাশিংগী ময়া থাগনি,
\q1 ঊফুন্দা মপূক্না চৎপশিংগী হূগা লোয়ননা~।
\q1
\v 25 মপান্দা থাঙশাং অমসুং মনুংদা তু চুংনা কিবা,
\q1 পাখং অমসুং অশেংবী লৈশাবী,
\q1 খোম থক্লিবা অঙাংগা লোয়ননা পোক হৌরবা মীবু মাঙহনগনি~।
\q1
\v 26 ঐনা হায়খি, <<ঐনা মখোয়বু মতৎ মতৎ ককথৎকনি,
\q1 মখোয়বু নীংশিংবা অদু মীওইবগী মরক্তগী ঐনা লৌথোক্কনি~।>>
\q1
\v 27 য়েক্নবশিংগী মৈ হৌনা শাউবা অদু ঐনা কিখিবা নৎত্রা,
\q1 অদু নৎত্রবদি মখোয়গী মায়োক্তা লৈবশিংনা লান্না লৌগনি,
\q1 নৎত্রবদি মখোয়না হায়গনি,
\q1 <<ঐখোয়গী খূৎনা ঙম্বনি,
\q1 যেহোবানা পূম্নমক অসি তৌবা নত্তে~।>> >
\q1
\v 28 <<মরমদি মখোয় অসি পাউতাক ৱাৎলবা জাতিনি,
\q1 মখোয়দা ৱাখল তাবসু লৈতে~।
\q1
\v 29 ও, মখোয় শিংলম্লবা, মখোয়না মসি খঙলমগনি,
\q1 মখোয়না মখোয়গী অরোইবা ফিবম খন্থরমগনি!
\q1
\v 30 করম্না মী অমনা মী লীশীং অমবু তান্নগনি,
\q1 মী অনীনা মী লীশীং তরাবু চেনহনগনি,
\q1 মখোয়গী নূঙজাউনা মখোয়বু য়োন্থোকপা,
\q1 যেহোবানা মখোয়বু পীথোকপা নত্তনা?
\q1
\v 31 মখোয়গী নূঙদি ঐখোয়গী নূঙজাউগা মান্নবা নত্তে,
\q1 ঐখোয়গী য়েক্নবশিংমক্না ৱায়েন মপুশিং ওইরবসু~।
\q1
\v 32 মরমদি মখোয়গী অঙ্গুর পাম্বীদি সোদোমগী অঙ্গুর পাম্বীদগীনি,
\q1 গোমোরাগী লৌবুকশিংদগীনি;
\q1 মখোয়গী অঙ্গুরশিংদি হূগী অঙ্গুরশিংনি,
\q1 মখোয়গী চরোংশিংদি খায়~।
\q1
\v 33 মখোয়গী য়ুদি লিনশিংগী হূনি,
\q1 খারৌশিংগী শাথিরবা মহূনি~।
\q1
\v 34 <মসি পুকৈদা ঐগা লোয়ননা থমখিবা,
\q1 ঐগী লন্থুম মরক্তা চূম নমদুনা থমখিবা নৎত্রা?
\q1
\v 35 লমন খুম্বা অমসুং লমন শিংবা ঐগীনি;
\q1 মতম লাকপদা মখোয়গী মখোঙ নান্থুগনি;
\q1 মরমদি মখোয়গী অৱা অনাগী নুমিৎ নকশিল্লক্লে,
\q1 মখোয়গী মথক্তা লাক্কদবশিং অদু নক্লে~।>
\q1
\v 36 <<মরমদি যেহোবানা মহাক্কী মীশিংবু ৱায়েনগনি,
\q1 মহাক্কী মনাইশিংগীদমক নুংশিবা পোক্কনি,
\q1 মখোয়গী পাঙ্গল লৈত্রে হায়বা মহাক্না উবদা,
\q1 মীনাই নৎত্রগা মনীং তম্বা মী অমতা লৈত্রে~।
\q1
\v 37 অদুগা মহাক্না হায়গনি,
\q1 <কদায়দা লৈবগে মখোয়গী লাইশিং,
\q1 মখোয়না চঙজফম লৌজখিবা নূঙজাউ?
\q1
\v 38 মখোয়গী ঈরাৎপোৎশিংগী মহাউ কনানা চাখিবা,
\q1 মখোয়গী থক্নবগী কৎনপোৎ য়ু কনানা থকখিবা?
\q1 মখোয়না হৌগত্তুনা নখোয়বু মতেং পাংসনু,
\q1 নখোয়গী থুপ্নফম ওইসনু~।
\q1
\v 39 <হৌজিক য়েংউ, ঐ, ঐদি মহাক অদুনি,
\q1 ঐ নত্তনা ঈশ্বর অমতা লৈতে;
\q1 ঐনা হাৎলি অমসুং ঐনা হিংহল্লি;
\q1 ঐনা শোক-পলহল্লি অমসুং ঐনা ফহল্লি;
\q1 অদুগা ঐগী খূত্তগী কনবিবা ঙম্বা কনা অমতা লৈতে~।
\q1
\v 40 মরমদি ঐনা অতিয়ারোমদা খূৎ থাঙ্গৎলি,
\q1 অদুগা হায়, <<ঐ মতম পূম্নমক্তা লৈ~।
\q1
\v 41 ঐনা ঐগী অরংবা থাঙশাং থৌহল্লবদি,
\q1 ঐগী খূৎনা ৱায়েন পায়রবদি,
\q1 ঐনা ঐগী য়েক্নবশিংদা লমন খুমগনি,
\q1 ঐবু য়েংথিবশিংদা হনগনি~।
\q1
\v 42 ঐনা ঐগী তেঞ্জৈশিং ঈদা ঙাওহনগনি,
\q1 ঐগী থাঙশাংনা শদোং চাগনি,
\q1 হাৎখিবা অমসুং লানফাশিংগী ঈগা লোয়ননা,
\q1 য়েক্নবশিংগী মশম শাংবা মকোকশিংদগী~।>> >
\q1
\v 43 <<হে জাতিশিং, মহাক্কী মীশিংগা হরাউনা লাউ,
\q1 মরমদি মহাক্না মহাক্কী মনাইশিংগী ঈগী লমন খুমগনি,
\q1 মহাক্কী য়েংথিবশিংদা হনগনি~।
\q1 মহাক্কী লৈবাক অমসুং মহাক্কী মীশিংগীদমক প্রায়শ্চিত্ত তৌগনি~।>>
\p
\v 44 অদুগা মৌশি অমসুং নূনগী মচা নিপা \f + \fr 32:44 \fk হোসিয়া: \ft যোশূৱাগী অতোপ্পা মিংনি~।\f*হোসিয়া লাক্তুনা মীশিংগী তানবা ঈশৈ অসিগী ৱা পূম্নমক হায়খি,
\v 45 মৌশিনা ইস্রায়েল পূম্নমক্তা ৱা পূম্নমক অসি হায়বা লোইরবদা,
\v 46 মহাক্না মখোয়দা হায়খি, <<ঙসি ঐনা নখোয়গী নরক্তা সাক্ষী ওইনা পীবা ৱা পূম্নমক অসিদা নপূক্নীং থম্মু, নখোয়গী নচাশিংনা ৱায়েন য়াথং অসিগী ৱা পূম্নমক চেকশিন্না ঙাক্নবা অমসুং তৌনবা নখোয়না নচাশিংদা য়াথং পীগনি~।
\v 47 মরমদি মসি নখোয়গীদমক অরেম্বা ৱা নত্তে, মসি নখোয়গী হিংবনি; নখোয়না খূৎ চন্ননবা যোর্দান তুরেন লান্থোক্তুনা চৎলিবা লৈবাক অদুদা, ৱা অসিগী মপান্না নখোয়না নপুন্সি শাংনা লৈগনি~।>>
\s1 মৌশিগী শিফম খঙহনবা
\p
\v 48 নুমিৎ অদুমক্তদা যেহোবানা মৌশিদা হায়খি,
\v 49 <<নহাক যেরীকোগী মমাঙদা লৈবা, মোৱাব লৈবাক্কী অবারীম চীংশাংদা, নেবো চীংদা কাখৎলু, অদুগা ঐনা ইস্রায়েল মচাশিংদা ফংফম থোকপা ওইনবগীদমক পীবিরিবা কেনান লৈবাক অদু য়েংউ;
\v 50 অদুগা নহাক্কী নয়াম্বা হারোন্না হোর চীংদা শিখি অমসুং মহাক্কী মীশিংগী মফমদা তিনখিবগুম্না নহাক্না কাখৎলিবা চীং অসিদা নহাক শিগনি অমসুং নহাক্কী মীশিংগী মফমদা তিনখিগনি;
\v 51 মরমদি সিন লমহাঙদা লৈবা মেরীবা কাদেশকী ঈশিংদা নখোয়না ইস্রায়েল মচাশিংগী মরক্তা ঐগী ইফমদা থাজখিদে; অদুগা নখোয়না ইস্রায়েল মচাশিংগী মরক্তা ঐবু শেংনা থমখিদে~।
\v 52 অদুম ওইনমক নহাক্না নহাক্কী নমাঙদা লৈবা লৈবাক অদু উজগনি; অদুবু ঐনা ইস্রায়েল মচাশিংদা পীখিবা লৈবাক অদুদা নহাক্না চঙলোই~।>>
\c 33
\s1 মৌশিনা শলাইশিংদা বোর পীবা
\p
\v 1 অদুগা ঈশ্বরগী মী, মৌশিনা শিদ্রিঙৈদা ইস্রায়েল মচাশিংদা পীখিবা বোর অদুদি অসিনি~।
\v 2 মহাক্না হায়খি,
\q1 <<যেহোবানা সীনায়দগী লেঙথবিরকখি,
\q1 সেয়ীরদগী মখোয়গী মফমদা থোক্লকখি;
\q1 মহাক্না পারান চীংদগী ঙান্থোকখি,
\q1 মহাক্না অশেংবা মী লীশীং তরা তরাগা লেঙবিরকখি~।
\q1 মখোয়গীদমক মহাক্কী খূৎ য়েত্তগী মৈগুম্লবা অরংবা ৱায়েন য়াথং থোকখি~।
\q1
\v 3 হোয়, মহাক্না মীশিংবু নুংশিবি,
\q1 মহাক্কী অশেংবা মী পূম্নমক নহাক্কী খূত্তা লৈ~।
\q1 অদুগা মখোয়না নহাক্কী খোঙ মনাক্তা ফমখি;
\q1 মী খুদিংনা নহাক্কী ৱাশিং লৌশিল্লি~।
\q1
\v 4 মৌশিনা ঐখোয়দা ৱায়েন য়াথং অমা পীখি,
\q1 মদু যাকোবকী মীয়ামগী ফংফম থোকপনি~।
\q1
\v 5 মীশিংগী লুচিংবশিং অমসুং ইস্রায়েলগী শলাইশিংনা পূলপ পূনশিনবা মতমদা,
\q1 মহাক্না \f + \fr 33:5 \fk যেশুরুন: \ft শৈরেংদা শিজিন্নবা ইস্রায়েলগী মিংনি~।\f*যেশুরুন্দা নিংথৌ ওইরম্মী~।
\q1
\v 6 <<রূবেন হিংসনু, শিদসনু;
\q1 মহাক্কী মী খজিক্তা ওইদসনু~।>>
\p
\v 7 অদুগা মসি যিহূদাগী মরমদা মহাক্না হায়খি:
\q1 <<যেহোবা, যিহূদাগী খোঞ্জেন তাবিয়ু,
\q1 মহাক্কী মীশিংগী মফমদা মহাকপু পুবিয়ু;
\q1 মহাক্কী মখূৎনা মহাক্কীদমক অওকপনি,
\q1 নহাক্না মহাক্কী য়েক্নবশিংগী মায়োক্তা মতেং ওইবিয়ু~।>>
\p
\v 8 অদুগা লেবীগী মরমদা মহাক্না হায়খি:
\q1 <<নহাক্কী \f + \fr 33:8 \fk তুম্মীম: \ft পুরোহিৎনা ঈশ্বরগী অনীংবা হংবদা শিজিন্নবা পোৎশক অমনি~।\f*তুম্মীম অমসুং নহাক্কী \f + \fr 33:8 \fk ঊরীম: \ft অর্থদি <<মঙান>> নৎত্রগা <<ফোংদোকপিবা,>> ঈশ্বরগী অনীংবা হংবদা শিজিন্নবা পোৎশক অমনি~।\f*ঊরীম,
\q1 নহাক্কী থাজবা য়াবা মীগা লৈসনু,
\q1 নহাক্না মহাকপু মাসসাদা চাং য়েংখি,
\q1 নহাক্না মহাকপু মেরীবাগী ঈশিং মনাক্তা খৎনখি;
\q1
\v 9 মহাক্না মহাক্কী মপা অমসুং মহাক্কী মমাগী মরমদা হায়খি,
\q1 <ঐনা মখোয়বু উখিদে;>
\q1 মহাক্না মহাক্কী মচীন মনাউশিংবু য়াখিদে,
\q1 নৎত্রগা মহাক মশামক্কী মচাশিংবু খঙখিদে;
\q1 মরমদি মখোয়না নহাক্কী ৱা ঙাক্লে
\q1 অদুগা নহাক্কী ৱালেপ্নবা পাঙথোক্লে~।
\q1
\v 10 মখোয়না তম্বিগনি যাকোবতা নহাক্কী ৱায়েনশিং,
\q1 ইস্রায়েলদা নহাক্কী ৱায়েন য়াথং~।
\q1 মখোয়না নহাক্কী মাঙদা মেক্রুক থমগনি,
\q1 নহাক্কী লাৎনপূংদা মপূম ওইনা মৈ থাদোকপগী কৎনপোৎ~।
\q1
\v 11 যেহোবা, মহাক্কী মপোৎ মচৈ বোর পীবিয়ু,
\q1 মহাক্কী খূৎশিংগী থবক লৌশিনবিয়ু;
\q1 মহাক্কী মায়োক্তা হৌরকপা মখোয়গী,
\q1 মহাকপু য়েংথিবা মখোয়গী মখ্বাঙদা য়ৈয়ু,
\q1 মখোয় অমুক হন্না হৌগত্তনবা~।>>
\p
\v 12 বেনজামিনগী মরমদা মহাক্না হায়খি:
\q1 <<যেহোবাগী নুংশিজবা মহাক্না মহাক্কী নাক্তা শোয়দ-ঙামদনা লৈজগনি;
\q1 মহাক্না নুমিৎ চুপ্পা মহাকপু ঙাকথোকপিখি,
\q1 মহাক্না মহাক্কী লেংজূম অনীগী মরক্তা লৈগনি~।>>
\p
\v 13 অদুগা যোসেফকী মরমদা মহাক্না হায়খি:
\q1 <<যেহোবাগী বোরনা মহাক্কী লৈবাক থনসনু,
\q1 অতিয়াগী মমল য়াম্বা পোৎশিং,
\q1 লীক্লানা, লৈখাদা লৈবা অরূবা ঈশিংনা,
\q1
\v 14 নুংশাগী মমল য়াম্লবা উহৈশিংনা,
\q1 থাগী মমল য়াম্লবা পোত্থোকশিংনা,
\q1
\v 15 মমাঙঙৈগী চীংশিংগী অথোইবা পোৎশিংনা,
\q1 মতম পূম্নমক্তা লৈবা চীংশিংগী মমল য়াম্বা পোৎশিংনা,
\q1
\v 16 মালেম অমসুং মদু থন্না লৈরিবা মমল য়াম্বা পোৎশিংনা,
\q1 মোংশোংদা লৈবা মহাক্কী চানবিবনা~।
\q1 <যোসেফকী মকোক্তা বোর হৈথসনু,
\q1 মচীন মনাউদগী তোঙান্না লৈরবা মহাক্কী লৱাই লুতোন্দা~।>
\q1
\v 17 মহাক্কী মতিক মঙান্দি অহানবা পোকপা শল্লাবগুম্বনি,
\q1 মহাক্কী মচীশিংদি লমশনগী মচীশিংগুম্বনি;
\q1 মদুগী মপান্না মহাক্না মীশিং অদু মালেমগী অরোইবা ফাওবা তান্থোক্কনি;
\q1 মখোয়দি ইফ্রায়িমগী মী লীশীং তরা তরানি,
\q1 মখোয়দি মনাসেগী মী লীশীং লীশীংনি~।>>
\p
\v 18 জেবূলূনগী মরমদা মহাক্না হায়খি:
\q1 <<জেবূলূন, নহাক্না চত্থোকপদা হরাউজৌ,
\q1 ইসাখার, নহাক্কী ফিয়ূমশিংদা~।
\q1
\v 19 মখোয়না মীশিংবু চীংদা কৌগনি;
\q1 মখোয়না মফম অদুদা ধর্ম্মচেনবগী ঈরাৎপোৎশিং কৎচগনি;
\q1 মরমদি মখোয়না সমুদ্রশিংগী মরাং কায়বা অদু শোক্কৎকনি,
\q1 লৈঙোইদা লোত্তুনা লৈবা লনশিং ফংগনি~।>>
\p
\v 20 মহাক্না গাদকী মরমদা হায়খি:
\q1 <<গাদপু চাউহনবিবা মহাক অদু য়াইফবনি;
\q1 মহাক্না নোংশা অমগুম্না লৈ,
\q1 মহাক্না পাম্বোম অমসুং লৱাই লুতোন শেগায়~।
\q1
\v 21 মহাক্না মশাগীদমক অহানবা শরূক অদু থৌরাঙ তৌখি,
\q1 মরমদি ৱায়েন য়াথং পীরিবা মী অদুগী শরূক মফম অদুদা খাক্তুনা থমখি;
\q1 মহাক্না মীশিংগী মকোক থোংবশিংগা লাকখি,
\q1 মহাক্না যেহোবাগী ধর্ম্মচেনবা ৱায়েন,
\q1 ইস্রায়েলগা লোয়ননা মহাক্কী ৱায়েন তৌখি~।>>
\p
\v 22 মহাক্না দানগী মরমদা হায়খি:
\q1 <<দান্দি নোংশা মচানি;
\q1 মহাক্না বাশন্দগী চোংখৎকনি~।>>
\p
\v 23 মহাক্না নপ্তালীগী মরমদা হায়খি:
\q1 <<হে নপ্তালী, চানবিবা অদুনা পেনবা ওইয়ু,
\q1 যেহোবাগী বোরনা থল্লু,
\q1 নহাক্না সমুদ্র অমসুং খা খূৎ চল্লু~।>>
\p
\v 24 মহাক্না অশেরগী মরমদা হায়খি:
\q1 <<মচাশিংগী মরক্তা অশেরনা খ্বাইদগী হেন্না বোর ফংসনু;
\q1 মচীন মনাউশিংনা মহাকপু লৌশিনবা ওইসনু,
\q1 মহাক্না মহাক্কী মখোঙ থাউদা লুপশিনসনু~।
\q1
\v 25 নহাক্কী থোঙলোঞ্জৈশিং য়োৎ অমসুং পিথ্রাই ওইগনি;
\q1 নহাক্কী পুন্সি শাংবগুম্না নহাক্কী নপাঙ্গল লৈগনি~।
\q1
\v 26 <<যেশুরুনগী ঈশ্বরগা মান্নবা অমতা লৈতে,
\q1 মহাক্না নহাকপু পাংবিনবা অতিয়া নোংদোন্দা তোংলি,
\q1 মহাক্কী চীংলেম্বনা লৈচিন মথক্তা~।
\q1
\v 27 লোম্বা নাইদবা ঈশ্বরদি নহাক্কী চঙজফম্নি,
\q1 মখাদা লোম্বা নাইদবা পাম্বোমশিং লৈ;
\q1 মহাক্না নহাক্কী মাঙদগী য়েক্নবশিংবু তান্থোক্কনি,
\q1 অদুগা হায়গনি, <মাঙহল্লু!>
\p
\v 28 অদুদগী ইস্রায়েল মথন্তা শোয়-ঙাম্বা লৈতনা লৈগনি;
\q1 যাকোবকী ঈফুত্তি মহৈ মরোং অমসুং য়ুগী লৈবাক্তা লৈগনি;
\q1 মহাক্কী অতিয়া নোংদোন্না লীক্লা তাহনগনি~।
\q1
\v 29 হে ইস্রায়েল, নহাক্তি য়াইফবনি!
\q1 যেহোবানা কনবিখিবা মী,
\q1 নহাক্কা মান্নবা কনানো?
\q1 মহাক্তি নহাক্কী নতেংগী চুঙ অমসুং নহাক্কী নতিক নঙানগী থাঙশাংনি~।
\q1 নহাক্কী য়েক্নবশিংনা নহাক্কী নখা পোনগনি,
\q1 নহাক্না মখোয়গী অৱাংবা মফমশিং খোঙনেৎনগনি~।>>
\c 34
\s1 মৌশি শিবা
\p
\v 1 অদুগা মৌশিনা মোৱাবকী তম্পাক্তগী যেরীকোগা মায়োক্ননা লৈবা নেবো চীংদগী পিসগাগী মতোন্দা কাখৎখি~। অদুগা যেহোবানা মঙোন্দা গিলিয়দকী লৈবাক পূম্নমক দান ফাওবা উহনবিখি~।
\v 2 অদুগা নপ্তালী পূম্নমক, ইফ্রায়িমগী লৈবাক, মনাসে অমসুং যিহূদাগী লৈবাক পূম্নমক, নোংচুপ থংবা সমুদ্র ফাওবা,
\v 3 নেগেব অমসুং যেরীকোগী তম্পাক্কী লম্পাক পূম্নমক, হায়বদি থাঙতুপ পাম্বীশিংগী সহর, সোয়র ফাওবা উহনবিখি~।
\v 4 অদুগা যেহোবানা মঙোন্দা হায়খি, <<লৈবাক অসিগী মরমদা অব্রাহাম, ইসাক অমসুং যাকোবতা ঐনা ৱাশক্তুনা হায়খি, <ঐনা নহাক্কী ধারাদা মদু পীগনি~।> ঐনা নহাকপু নহাক্কী নমিৎমক্না মদু উহল্লে, অদুবু নহাক্না মফম অদুদা লান্থোক্তুনা চৎলোই~।>>
\p
\v 5 অসুম্না যেহোবাগী মনাই মৌশিনা, যেহোবাগী ৱা মতুং ইন্না মোৱাবকী লৈবাক্তা শিখি~।
\v 6 অদুগা মহাক্না মহাকপু মোৱাবকী লৈবাক্তা, বেৎ পেওরগী মায়োক্ননা লৈবা তম্পাক্তা ফুমখি; অদুবু ঙসি ফাওবদা মী কনা অমতনা মহাক্কী মোংফম খঙদে~।
\p
\v 7 মৌশিনা শিবা মতমদা, মহাক চহী চামগা কুন শুরম্মী; মহাক্কী মমিৎ মমশিনখিদে অমসুং মহাক্কী মহৌশাগী মপাঙ্গল হন্থখিদে~।
\p
\v 8 অদুগা ইস্রায়েল মচাশিংনা মৌশিগীদমক মোৱাবকী তম্পাক্তা নুমিৎ কুন্থ্রানি কপখি~। অসুম্না মৌশিগীদমক কপ্পা অমসুং তেংথা নাওইবগী নুমিৎশিং অদু লোইশিনখি~।
\s1 যোশূৱানা মৌশিগী মহুৎ শিনবা
\p
\v 9 অদুগা নূনগী মচা নিপা যোশূৱা লৌশিংগী থৱায়না থল্লম্মী; মরমদি মৌশিনা মহাক্কী মথক্তা মহাক্কী খূৎশিং থম্বিখি~। অদুগা ইস্রায়েল মচাশিংনা মহাক্কী ৱা পূক্নীং চঙনা তাখি অমসুং যেহোবানা মৌশিদা পীখিবা য়াথং মতুং ইন্না তৌখি~।
\p
\v 10 অদুবু মতম অদুদগী যেহোবানা মায়গা মায়গা খঙনখিবা মৌশিগুম্বা ৱা তাকথোকপা মী অমতা ইস্রায়েলদা থোকখিদ্রে~।
\v 11 যেহোবানা মহাকপু ইজিপ লৈবাক্তা ফেরাউগী মফমদা, মহাক্কী মনাই পূম্নমক্তা অমসুং মহাক্কী লৈবাক পূম্নমক্তা খূদম অমসুং অঙকপা থবক পূম্নমক তৌনবা থাখি~।
\v 12 অদুগা ইস্রায়েল পূম্নমক্কী মাঙদা মৌশিনা অকনবা খূৎকী পাঙ্গল পূম্নমক অমসুং শাথিবা অকিবগী মশক পূম্নমক উহনখি~।
