\id JDG
\h ৱায়েন মপুশিং
\toc3 ৱায়েন
\toc2 ৱায়েন মপুশিং
\toc1 ৱায়েন মপুশিং
\mt1 ৱায়েন মপুশিং
\ili অইবা: খঙবা ঙমদে
\ili থৌদোকশিংগী চহী: চাউরাক্না খৃষ্ট মমাঙ 1360-1085
\ili ইবগী চহী: চাউরাক্না খৃষ্ট মমাঙ 1000
\ip লাইরিক অসিদা অইবগী মমিং তাক্লমদে~। অদুবু যিহূদিশিংনদি সমূয়েল নৎত্রগা মহাক্কী সেবোক অমনা ইতিহাসকী ওইবা লাইরিক অসি ইরম্বনি হায়না থাজনৈ~। যিহূদিগী অরিবা লাইরিকশিংদা রূৎকী লাইরিকসু মসিগী অরোইবা শরূক্তা য়াওরম্মী~। লাইরিক অসিদা পনবা থৌদোকশিং খরগী মরম্না, অয়াম্বা বাইবলগী ওঝাশিংনা লাইরিক অসি খৃষ্ট পোক্ত্রিঙৈ চহী 1043 দগী 1004 ফাওবগী মনুংদা ইবনি হায়না থাজনৈ~। লাইরিক অসি ইবা মতমদা অতোপ্পা জাতি ময়াম্না ইস্রায়েলবু ওৎনৈরম্মী~। <<ৱায়েন মপু>> হায়বগী অর্থ অসি ৱায়েন শঙগী ৱায়েন মপুবু খঙনবতা নত্তনা লান্মীগী লুচিংবা ওইনা থবক তৌনবা ঈশ্বরনা খন্দোকপা মী অদুবুসু খঙহল্লি~।
\ip হঞ্জিন হঞ্জিন থোকপা থৌদোকশিং অইবনা মথং মনাউ নাইনা শন্দোক্না তাকই~। মথং মনাউ নাইবা থৌদোকশিং অদুদি: ইস্রায়েল মচাশিংনা পাপ তৌবা, ঈশ্বরনা অতোপ্পা জাতিবু শিজিন্নদুনা চৈরাক পীবা, ইস্রায়েল মচাশিংনা ঈশ্বরদা পাংবিনবা কৌজবা, ঈশ্বরনা কনবিনবা ৱায়েন মপু অমা খন্দোকপিবা অমসুং লৈবাক অদুদা ঈঙথবা পুরকপা~। ৱায়েন মপুশিং অসি অমগী মথংদা অমা লাকখিদে~। মতম অমতদা ইস্রায়েলদা ৱায়েন মপু অমদগী হেন্না লৈবা মতমসু য়াওরম্মী, মখোয়না তোঙান তোঙানবা মফমদা ৱায়েল্লম্মী~। লৈবাক অদুগী শরূক অমখক্তদা ৱায়েনবা মতমসু লৈরম্মী~। ৱায়েন মপুগী লাইরিক অসি শরূক অনীথোক্না খাইদোকপা য়াই: অহানবা শরূক্তা (পন্দুপ 1-16) তরেৎলক পাপ তৌবা, তরেৎলক মীনাই ওইবা অমসুং তরেৎলক কনবিবা~। অদুগা অনীশুবা শরূক্তনা (পন্দুপ 17-21) ধর্ম্মগী অমসুং লমচৎ শাজৎকী মরমদা চমম্নবনি~। অরোইবা পদ (21:25) অসিনা লাইরিক অসিগী ৱারম অদু শম্লপ্না ফোংদোকই, <<মতম অদুদা ইস্রায়েলদা নিংথৌ পাল্লমদে; মী খুদিংনা মাগী মাগী মিৎয়েংদা চুম্বা অদু তৌরম্মী~।>>
\ie
\c 1
\s1 যিহূদানা মায় পাকপা
\p
\v 1 যোশূৱানা শিরবা তুংদা ইস্রায়েল মচাশিংনা যেহোবাদা হংজরম্মী, <<কেনানগী মীশিংগী মায়োক্তা, মখোয়গী মায়োক্তা লান শোক্ননবা ঐখোয়গীদমক কনানা হান্না চৎখৎকদগে?>>
\v 2 যেহোবানা হায়খি, <<যিহূদানা চৎখৎকনি; য়েংউ, ঐনা লৈবাক অদু মহাক্কী মখূত্তা পীরবনি~।>>
\v 3 যিহূদানা ময়াম্বা সিমিয়োন্দা হায়খি, <<ঐখোয়না কেনানগী মীশিংগা লান শোক্ননবা ঐঙোন্দা শরূক থুংবিরবা লম অদুদা ঐগা লোয়ননা চৎপিয়ু; মতৌ অদুগুম্না ঐনসু নহাক্কা লোয়ননা নঙোন্দা শরূক থুংবিরবা লম অদুদা চৎকনি~।>> শিমিয়োন্না মহাক্কা লোয়ননা চৎখি~।
\v 4 অদুদগী যিহূদানা চৎখি, অদুগা যেহোবানা মখোয়গী মখূত্তা কেনানগী মীশিং অমসুং পেরিজী মচাশিংবু পীবিখি; মখোয়না বেজেক্তা মী লীশীং তরা হাৎখি~।
\v 5 মখোয়না বেজেক্তা অদোনী বেজেক্কা থেংনদুনা মফম অদুদা মহাক্কা লান শোক্নখি~। মখোয়না কেনানগী মীশিং অমসুং পেরিজী মচাশিংবু মায়থীবা পীখি~।
\v 6 অদুদগী অদোনী-বেজেক্না চেনখি; অদুবু মখোয়না মহাকপু তান্নদুনা ফারগা মহাক্কী খূবীশিং অমসুং খোঙবীশিং ককথৎখি~।
\v 7 মদুদা অদোনী-বেজেক্না হায়রম্মী, <<খূবীশিং অমসুং খোঙবীশিং ককথৎলবা, নিংথৌ হুম্ফুতরানা ঐগী টেবল মখাদগী অরেম অপাশিং খুল্লম্মী; ঐনা মখোয়দা তৌখিবা অদুমক ঈশ্বরনা ঐঙোন্দা ফংহনবিরে~।>> অদুদগী মখোয়না মহাকপু যেরূশালেমদা পুখি অমসুং মফম অদুদা মহাক শিখি~।
\v 8 যিহূদা মচাশিংনা যেরূশালেমগী মায়োক্তা লান শোক্নদুনা মদু লৌশিনখি; থাঙশাং ময়ানা মদু য়ান্দুনা সহর অদু মৈ থাদোকখি~।
\p
\v 9 মদুগী তুংদা যিহূদা মচাশিংনা চীংগী লমদা, \f + \fr 1:9 \fk নেগেব: \ft হিব্রুদা <<লম মমিং অমসুং খা মায়গৈ>> খঙনৈ~।\f*নেগেবতা অমসুং অকূৎপা লমদমদা লৈবা কেনানগী মীশিংগী মায়োক্তা লান শোক্ননবা চত্থখি~।
\v 10 অদুদগী যিহূদানা হেব্রোন্দা লৈরিবা কেনানগী মীশিংগী মায়োক্তা চৎখি, হেব্রোনগী হান্না কৌনরম্বা মমিংদি কিরিয়াৎ আর্বানি~। মখোয়না শেশায়, অহীমান অমসুং তালমায়বু হাৎখি;
\v 11 মফম অদুদগী মখোয়না দেবীরদা লৈবশিংগী মায়োক্তা চৎখি~। দেবীরগী হান্না কৌনরম্বা মমিংদি কিরিয়াৎ-সেফর~।
\v 12 কালেবনা হায়খি, <<কিরিয়াৎ-সেফরদা লান্দাদুনা মদুবু লৌশিনবা মহাক অদুদা ঐগী ইচা নুপী অকসাবু মহাক্কী নুপী ওইনা পীগনি~।>>
\v 13 কালেবকী মনাউ নিপা কেনাজগী মচা নিপা ওথনীয়েলনা মদু লৌশিনখি; অদুদগী মহাক্না মচা নুপী অকসাবু ওথনীয়েলদা মহাক্কী নুপী ওইনা পীখি~।
\v 14 অকসানা ওথনীয়েলগী মনাক্তা লাক্লগা মপাদগী লৌবুক অমা নিনবা মঙোন্দা ইনশিনখি~। মহাক্না মহাক্কী লোলাদগী কূমথখি, অদুগা কালেবনা মঙোন্দা হায়খি, <<নহাক্না করি পাম্বগে?>>
\v 15 মদুদা অকসানা মঙোন্দা হায়খি, <<ঐঙোন্দা খূদোন অমা পীবিয়ু; নহাক্না ঐঙোন্দা নেগেব পীবিবনিনা, ঐঙোন্দা ঈশিংগী ঈফুৎশিংসু পীবিয়ু~।>> মদুদা কালেবনা মঙোন্দা মথক্কী ঈফুৎশিং অমসুং মখাগী ঈফুৎশিং পীবিখি~।
\p
\v 16 মৌশিগী মকূবোক, কেনীগী মী অদুগী মচাশিংনা যিহূদা মচাশিংগা লোয়ননা থাঙতুপশিংগী সহরদগী আরাদকী খা থংবদা লৈবা যিহূদাগী লমহাঙদা চৎখি; অদুগা মখোয়না চত্তুনা মীশিংগী মরক্তা লৈখি~।
\v 17 যিহূদানা ময়াম্বা সিমোনগা লোয়ননা চত্তুনা সেফত্তা লৈরিবা কেনানগী মীশিংবু হাৎখি অমসুং মদু তুম্না মাঙহনখি~। অদুগা সহর অদুগী মিংদি হোর্মা হায়না কৌখি~।
\v 18 অদুদগী যিহূদানা গাজা অমসুং মদুগী ঙমখৈশিং, আস্কিলোন অমসুং মদুগী ঙমখৈশিং, ইক্রোন অমসুং মদুগী ঙমখৈশিং লৌশিনখি~।
\v 19 যেহোবানা যিহূদাগা লোয়নরম্মী; মহাক্না চীংথক্তা লৈরিবা মীশিংবু তান্থোকখি, অদুবু তম্পাক্তা লৈরিবশিংদি তান্থোকপা ঙমখিদে, মরমদি মীশিং অসিগী য়োৎকী শগোল গাড়ীশিং লৈরম্মী~।
\v 20 মৌশিনা হায়খিবগুম্না, মখোয়না কালেবতা হেব্রোন পীখি; অদুদগী কালেবনা মফম অদুদগী অনাক্কী মচা নিপা অহুম তান্থোকখি~।
\v 21 অদুবু বেনজামিন মচাশিংনা যেরূশালেমদা লৈরিবা যিবূস্তা লৈবা মীশিংবু তান্থোকখিদে~। মরম অদুনা যিবূস্তা লৈবা মীশিংনা ঙসি ফাওবদা যেরূশালেমদা বেনজামিন মচাশিংগা লৈমিন্নরি~।
\p
\v 22 যোসেফকী ইমুং মনুংনসু বেথেলগী মায়োক্তা চৎখৎখি, অদুগা যেহোবানা মখোয়গা লোয়নবিরম্মী~।
\v 23 যোসেফকী ইমুং মনুংনা বেথেলদা লাঞ্জাবশিং থাখি~। বেথেলগী হান্না কৌনরম্বা মমিংদি লূজনি~।
\v 24 সহর অদুদগী থোক্লকপা নিপা অমা লাঞ্জাবশিং অদুনা উরম্মী, অদুগা মখোয়না মঙোন্দা হায়খি, <<নহাক্না ঐখোয়দা সহর অসিগী চঙফম উৎপিয়ু, অদুগা ঐখোয়না নঙোন্দা চানবিবা উৎপিগনি~।>>
\v 25 মহাক্না মখোয়দা সহর অদুগী চঙফম উৎখি, মখোয়না সহরদা লৈবশিংবু থাঙশাং ময়ানা য়ানখি; অদুবু মখোয়না নিপা অদু অমসুং মহাক্কী ইমুং মনুং পূম্নমকপু মনীং তম্না চৎহনখি~।
\v 26 নিপা অদুনা হেৎকী মচাশিংগী লৈবাক্তা চত্তুনা লূজ কৌবা সহর অমা শেমগৎখি, মদু ঙসি ফাওবা লূজ কৌনরি~।
\s1 তান্থোক্নবগী য়াথং ইন্দবা
\p
\v 27 অদুবু মনাসেনা বেৎ-শিয়ান অমসুং মদুগী খুঙ্গংশিংদা লৈবশিং, নৎত্রগা তানাক অমসুং মদুগী খুঙ্গংশিংদা লৈবশিং, নৎত্রগা দোর অমসুং মদুগী খুঙ্গংশিংদা লৈবশিং, নৎত্রগা যিবলিয়ম অমসুং মদুগী খুঙ্গংশিংদা লৈবশিং, নৎত্রগা মেগিদ্দো অমসুং মদুগী খুঙ্গংশিংদা লৈবশিংবু তান্থোকখিদে; মরমদি কেনানগী মীশিংনা লৈবাক অদুদা লৈনবা লেপখি~।
\v 28 ইস্রায়েলনা খূৎকন পাঙ্গল্লকপা মতমদা মখোয়না কেনানগী মীশিংবু মখোয়গী মখাদা নমদুনা থবক শূহনবা মীনাই ওইহনখি অমসুং মখোয়বু লোইনা তান্থোকখিদে~।
\p
\v 29 ইফ্রায়িম্না গেজের সহরদা লৈবা কেনানগী মীশিংবু তান্থোকখিদে~। অদুনা কেনানগী মীশিংনা গেজেরদা মখোয়গী মরক্তা লৈখি~।
\p
\v 30 জেবূলূন্না কিত্রোন নৎত্রগা নহলালদা লৈবশিংবু তান্থোকখিদে; অদুনা কেনানগী মীশিংনা মখোয়গী মরক্তা লৈখি অমসুং মখোয়গী মখাদা নমদুনা থবক শূহনবা মীনাই ওইহনখি~।
\p
\v 31 অশেরনা অক্কোদা, সীদোন্দা, অহলাবতা, অকজীবতা, হেলবাদা, অফীক্তা অমসুং রেহোবতা লৈবশিংবু তান্থোকখিদে;
\v 32 অদুগা অশের মচাশিংনা লৈবাক অদুদা লৈবা কেনানগী মীশিংগী মরক্তা লৈখি, মরমদি মখোয়না কেনানগী মীশিংবু তান্থোকখিদে~।
\p
\v 33 নপ্তালীনা বেৎ-শেমেশ্তা লৈবশিং অমসুং বেৎ-অনাত্তা লৈবশিংবু তান্থোকখিদে; অদুবু লৈবাক অদুদা লৈবা কেনানগী মীশিংগী মরক্তা মহাক্না লৈখি; অদুম ওইনমক বেৎ-শেমেশ্তা লৈবশিং অমসুং বেৎ-অনাত্তা লৈবশিংবু মখোয়গী মখাদা নমদুনা থবক শূহনবা মীনাই ওইহনখি~।
\v 34 অদুগা অমোরীগী মীশিংনা দান মচাশিংবু নমদুনা চীংদা লৈহনখি; মরমদি মখোয়না দান মচাশিংবু তম্পাক্তা কূমথবা য়াহল্লমদে~।
\v 35 অদুবু অমোরীগী মীশিংনা হেরশ চীং অমসুং আয়ালোন অমসুং শালবীমদা লৈনীংলম্মী; অদুম ওইনমক যোসেফকী ইমুং খূৎকন পাঙ্গল্লকপা মতমদা মখোয়না অমোরীগী মীশিংবু মখোয়গী মখাদা নমদুনা থবক শূহনবা মীনাই ওইহনখি~।
\v 36 অমোরীগী মীশিংগী ঙমখৈদি আক্রব্বীমগী কাখৎফমদগী, শেলা অমসুং মথক মখৈনি~।
\c 2
\s1 হায়বা ইন্দবগী ইস্রায়েলবু চৈবা
\p
\v 1 যেহোবাগী দূত অদুনা গিলগালদগী বোকীমদা লাক্তুনা হায়রম্মী, <<ঐনা নখোয়বু ইজিপ্তগী চিংবিরক্তুনা ঐনা নপা নপুশিংদা পীগনি হায়না ৱাশকখিবা লৈবাক অসিদা পুবিরক্লে; ঐনা হায়খি, <ঐনা নখোয়গা ৱালেপ্নখিবা অদু কৈদৌঙৈদসু থুগাইরোই~।
\v 2 নখোয়না লৈবাক অসিদা লৈবশিংগা ৱালেপ্নরোইদবনি; নখোয়না মখোয়গী লাৎনপূংশিং থুগাইগদবনি~।> অদুবু নখোয়না ঐগী ৱা ইনখিদে~। নখোয়না তৌরিবা অসি করিনো?
\v 3 অদুগা ঐনা মসিসু হায়খি, <ঐনা মখোয়বু নখোয়গী মাঙদগী তান্থোক্লোই, অদুবু মখোয়না নখোয়গী নাকন্দা তিংখংনা থিনবগুম ওইগনি অমসুং মখোয়গী লাইশিংনা নখোয়দা লাং ওইগনি~।> >>
\v 4 যেহোবাগী দূত অদুনা ইস্রায়েল মচা পূম্নমক্তা ৱাশিং অসি হায়বা মতমদা, মীশিং অদুনা খোঞ্জেন হৌনা কপখি~।
\v 5 মরম অদুনা মখোয়না মফম অদুগী মমিং \f + \fr 2:5 \fk বোকীম: \ft অর্থদি <<কপ্পা~।>>\f*বোকীম কৌখি~। মফম অদুদা মখোয়না যেহোবাদা ঈরাৎচখি~।
\s1 যোশূৱা শিবা
\p
\v 6 যোশূৱানা মীশিং অদু চৎহনখ্রবদা, ইস্রায়েল মচাশিংনা লৈবাক অদু খূৎ চলহৌনবা মখোয় মশাগী ফংফম থোকপা মফমদা চৎখি~।
\v 7 যোশূৱাগী পুন্সি চুপ্পা মীশিং অদুনা যেহোবাগী থৌগল তৌজখি~। অদুগা মখোয়না যোশূৱাগী তুংদা লৈহৌবা অহল্লমনশিং, হায়বদি যেহোবানা ইস্রায়েলগীদমক তৌবিখিবা অথোইবা থবক পূম্নমক উখ্রবা অহল্লমনশিংগী পুন্সিদসু যেহোবাগী থৌগল তৌখি~।
\v 8 নূনগী মচা নিপা, যেহোবাগী মনাই যোশূৱানা মশাগী চহী চামগা তরাশুবদা শিখি~।
\v 9 মখোয়না মহাকপু মহাক্কী ফংফম থোকপা লমগী ঙমখৈ মনুংদা ইফ্রায়িমগী চীংগী লম, গাশ চীংগী অৱাংলোমদা লৈবা তিম্নাৎ হেরেস্তা ফুমখি~।
\v 10 মীরোন অদুগী মী পূম্নমক মখোয়গী মপা মপুশিংগী মফমদা তিনখ্রবদা, যেহোবাবু নৎত্রগা মহাক্না ইস্রায়েলগীদমক তৌবিখিবা থবক অদু খঙদবা অতোপ্পা মীরোন অমা মখোয়গী তুংদা লাকখি~।
\s1 ইস্রায়েলনা যেহোবাবু থাদোকপা
\p
\v 11 অদুদগী ইস্রায়েল মচাশিংনা যেহোবাগী মিৎয়েংদা ফত্তবা তৌখি অমসুং বাল লাইশিংবু থৌগল তৌখি~।
\v 12 মখোয়বু ইজিপ্তগী পুথোকপিরকপা মখোয়গী মপা মপুশিংগী ঈশ্বর যেহোবাবু থাদোক্তুনা, মখোয়বু কোয়শিন্দুনা লৈরিবা মীশিংগী লাইশিংগী মনুংদগী মখোয়না অতোপ্পা লাইশিংগী মতুং ইনখি~। মখোয়না লাইশিং অদুদা মকোক নোন্থখি অমসুং যেহোবাবু শাউনবা কাইহৌখি~।
\v 13 মখোয়না যেহোবাবু থাদোক্তুনা \f + \fr 2:13 \fk বাল: \ft অর্থদি <<ইবুংঙো,>> ফিনিসিয়াগী মরু ওইবা লাই~।\f*বাল অমসুং \f + \fr 2:13 \fk আষ্টরোৎ: \ft কেনান মচাশিংগী লাইরেম্বী~।\f*আষ্টরোৎপু থৌগল তৌখি~।
\p
\v 14 যেহোবানা ইস্রায়েলগী মথক্তা মৈ হৌনা শাউখি, অদুদগী মখোয়গী লন্থুম্বু মাঙ তাকহনবা মীশিংগী মখূত্তা মহাক্না মখোয়বু পীথোকখি, অদুগা মহাক্না মখোয়গী অকোয়বদা লৈবা য়েক্নবশিংগী মখূত্তা মখোয়বু য়োন্থোকখি, মরম অদুনা মখোয়না মখোয়গী য়েক্নবশিংগী মমাঙদা অমুক হন্না লেপ্পা ঙমখিদে~।
\v 15 যেহোবানা হায়খিবা অমসুং যেহোবানা মখোয়দা ৱাশকখিবগুম্না মখোয়না চৎপা মফম খুদিংমক্তা যেহোবাগী খূৎ মখোয়গী মথক্তা ফত্তবা থোক্নবগীদমক লৈরম্মী; মরম অদুনা মখোয় য়াম্না অৱাবা ফংখি~।
\s1 ঈশ্বরনা ৱায়েন মপুশিং থোকহনবা
\p
\v 16 অদুদগী ইস্রায়েল মচাশিংগী লন্থুম মাঙ তাকহনবা মীশিংগী মখূত্তগী কনবিখিবা ৱায়েন মপুশিংবু যেহোবানা থোকহনবিখি~।
\v 17 অদুম ওইনমক মীশিং অদুনা মখোয়গী ৱায়েন মপুশিংগী ৱা তারমদে~। মখোয়না অতোপ্পা লাইশিংগা ওক্তবীগী থবক তৌখি অমসুং মশামক মখোয়দা মকোক নোন্থখি~। মখোয়গী মপা মপুশিংনা যেহোবাগী য়াথংশিং ইন্দুনা চৎলম্বা লম্বী অদুদগী মখোয়না থুনমক লৈথোকখি; মখোয়না মখোয়গী মপা মপুশিংগুম্না তৌখিদে~।
\v 18 যেহোবানা মখোয়গীদমক ৱায়েন মপুশিং থোকহনবা মতমদা, যেহোবানা ৱায়েন মপুগা লোয়নবিরম্মী~। ৱায়েন মপু অদুনা হিংলিবা মখৈ, মহাক্না মখোয়বু মখোয়গী য়েক্নবশিংগী মখূত্তগী কনবিখি; মরমদি মখোয়বু ওৎনৈবা অমসুং ৱাহনবা অদুগী মরম্না মখোয়না নাহেজবদা যেহোবানা মখোয়বু নুংশিবিখি~।
\v 19 অদুবু ৱায়েন মপু অদুনা শিবা মতমদা, মীশিংনা নীংহন্নখি; অতোপ্পা লাইশিংবু থৌগল তৌনবা অমসুং মখোয়দা মকোক নোন্থনবা তুং ইনবদা মখোয়গী মপা মপুশিংদগী হেন্না ফত্তবা তৌখি; মখোয়না মখোয় মশাগী থবকশিং অমসুং মখোয়গী মঙক কনবা থাদোকখিদে~।
\p
\v 20 যেহোবানা ইস্রায়েলগী মথক্তা মৈ হৌনা শাউদুনা হায়খি, <<ঐনা মখোয়গী মপা মপুশিংদা য়াথং পীখিবা ঐগী ৱালেপ্নবা অদু মীশিং অসিনা হিক্তোকপা অমসুং ঐগী খোঞ্জেন তাদবা মরম্না,
\v 21 যোশূৱানা শিরবা তুংদা লৈহৌবা জাতিশিংদগী অমতা মখোয়গী মাঙদগী ঐনসু অমুক হন্না তান্থোক্লরোই~।
\v 22 মসি মখোয়গী মপা মপুশিংনা ঙাকখিবগুম্না ইস্রায়েলনা যেহোবাগী লম্বীদা চৎকদ্রা নৎত্রগা চৎলোইদ্রা হায়বা মখোয়গী মপান্না ইস্রায়েলবু চাং য়েংনবনি~।>>
\v 23 মরম অদুনা যেহোবানা জাতিশিং অদু খূদক্তা তান্থোক্তদুনা মখোয়বু থমখি; অদুগা মহাক্না মখোয়বু যোশূৱাগী মখূত্তসু পীখিদে~।
\c 3
\s1 লাই মূর্ত্তি লাৎপা
\p
\v 1 মখোয়গী মপান্না ইস্রায়েলবু, হায়বদি কেনানগী লান অমতা খঙহৌদবা মী পূম্নমকপু চাং য়েংনবা যেহোবানা থনম্বা জাতিশিং অদু অসিনি
\v 2 (হান্না লানগী মরমদা খঙদবা ইস্রায়েল মচাশিংগী মীরোনশিংবু তম্বিনবনি),
\v 3 পলেষ্টী মীশিংগী মপু মঙা, কেনান মচা পূম্নমক, সীদোন মচাশিং অমসুং লেবানোন চীংদা, বাল হর্মোন চীংদগীনা হমাৎ চঙফম ফাওবদা লৈবা হিব্বীগী মীশিংনি~।
\v 4 মহাক্না মৌশিগী মপান্না মখোয়গী মপা মপুশিংদা পীখিবা যেহোবাগী য়াথংশিং অদু ইস্রায়েলনা ঙাক্কদ্রা হায়বা অদু খঙনবা মখোয়দি ইস্রায়েলবু মখোয়গী মপান্না চাং য়েংনবনি~।
\p
\v 5 মরম অদুনা ইস্রায়েল মচাশিংনা কেনানগী মীশিংগী মরক্তা, হেৎকী মচাশিংগী মরক্তা, অমোরীগী মীশিংগী মরক্তা, পেরিজী মীশিংগী মরক্তা, হিব্বীগী মীশিংগী মরক্তা অমসুং যিবূস্তা লৈবা মীশিংগী মরক্তা লৈরম্মী~।
\v 6 মখোয়না মখোয়গী মচা নুপীশিং মখোয়গী নুপীশিং ওইনবা লৌখি অমসুং মখোয়গী মচা নুপীশিংবু মখোয়গী মচা নিপাশিংদা পীখি অমসুং মখোয়গী লাইশিংবু থৌগল তৌখি~।
\s1 ওথনীয়েল
\p
\v 7 অদুনা ইস্রায়েল মচাশিংনা যেহোবাগী মিৎয়েংদা ফত্তবা থবক তৌখি, অদুগা মখোয়গী ঈশ্বর যেহোবাবু কাউথোক্তুনা \f + \fr 3:7 \fk বাল: \ft অর্থদি <<ইবুংঙো,>> ফিনিসিয়াগী মরু ওইবা লাই~।\f*বাল লাইশিং অমসুং \f + \fr 3:7 \fk অশেরা: \ft ফিনিসিয়াগী মীশিংগী উনা শাবা লাইরেম্বী অমসুং মহাক্কী মূর্ত্তি~।\f*অশেরা মূর্ত্তিশিংবু থৌগল তৌখি~।
\p
\v 8 যেহোবানা ইস্রায়েলগী মথক্তা মৈ হৌনা শাউখি~। মহাক্না মখোয়বু মেসোপোটামিয়াগী নিংথৌ কূশান রিশাথায়ীমগী খূত্তা য়োন্থোকখি; ইস্রায়েল মচাশিংনা কূশান রিশাথায়ীম্বু চহী নিপান থৌগল তৌখি~।
\v 9 ইস্রায়েল মচাশিংনা যেহোবাদা কপচবদা, যেহোবানা ইস্রায়েল মচাশিংগীদমক কনবিবা মী অমা থোকহনবিখি~। মখোয়বু কনবিখিবা মহাক অদু কালেবকী মনাউ নিপা কেনাজগী মচা নিপা ওথনীয়েলনি~।
\v 10 যেহোবাগী থৱায়না ওথনীয়েলগী মথক্তা লাকখি, অদুগা মহাক্না ইস্রায়েলবু ৱায়েনখি, অদুগা মহাক্না লান শোক্নবা চৎপদা যেহোবানা মেসোপোটামিয়াগী নিংথৌ কূশান রিশাথায়ীম্বু মহাক্কী খূত্তা পীবিখি; মহাক্কী মখূৎনা কূশান রিশাথায়ীম্বু ঙমখি~।
\v 11 মরম অদুনা লম অদু চহী নিফু মরা তপ্না লৈরম্মী~। অদুদগী কেনাজগী মচা নিপা ওথনীয়েল শিখি~।
\s1 এহূদ
\p
\v 12 অদুদগী ইস্রায়েল মচাশিংনা অমুক হন্না যেহোবাগী মিৎয়েংদা ফত্তবা তৌখি; যেহোবানা মোৱাবকী নিংথৌ ইগ্লোনবু ইস্রায়েলগী মায়োক্তা মপাঙ্গল কনখৎহনখি, মরমদি মখোয়না যেহোবাগী মিৎয়েংদা ফত্তবা তৌরম্মী~।
\v 13 ইগ্লোন্না অম্মোন মচাশিং অমসুং অমালেক মচাশিংবু মনাক্তা খোমজিল্লগা চৎখিদুনা ইস্রায়েল মচাশিংবু মায়থীবা পীখি অমসুং থাঙতুপ পাম্বীশিংগী সহর খূৎ চনখি~।
\v 14 মরম অদুনা ইস্রায়েল মচাশিংনা মোৱাবকী নিংথৌ ইগ্লোনবু চহী তরানিপান থৌগল তৌখি~।
\v 15 অদুবু ইস্রায়েল মচাশিংনা যেহোবাদা কপচবদা, যেহোবানা মখোয়গীদমক কনবিবা মী অমা থোকহনবিখি~। মহাক অদুদি বেনজামিন মচা গেরাগী মচা নিপা খূৎ ওইনা হৈনবা এহূদনি~। ইস্রায়েল মচাশিংনা এহূদকী মপান্না মোৱাবকী নিংথৌ ইগ্লোন্দা খূদোনপোৎ থাখি~।
\v 16 এহূদনা মশাগীদমক খুদুপ অমা শাংবা ময়া অনী পানবা থাঙ অমা শাখি; অদুগা মহাক্না মদু মহাক্কী য়েৎ থংবা ফৈগনগী ফি মখাদা য়েপশিনখি~।
\v 17 মহাক্না মোৱাবকী নিংথৌ ইগ্লোন্দা খূদোনপোৎ অদু কৎখি; ইগ্লোন অসি য়াম্না নোয়বা মীনি~।
\v 18 এহূদনা খূদোনপোৎ অদু কৎলবা তুংদা খূদোনপোৎ অদু পুরকপা মীশিং অদু থাদোকখি~।
\v 19 অদুবু গিলগালদা লৈবা নূঙগী মূর্ত্তি অদুদগী মহাক্না নিংথৌগী মনাক্তা হল্লক্তুনা হায়খি, <<হে নিংথৌ, নহাক্কীদমক অরোনবা পাউ অমা ঐঙোন্দা লৈ~।>> নিংথৌনা হায়খি, <<তূমিন্না লৈয়ু~।>> নিংথৌবু থৌগল তৌরম্বা পূম্নমক্না মহাক্কী মনাক্তগী মপান্দা থোকখি~।
\v 20 মহাক্না মহাক্কী হকচিক লাংফম কাদা মথন্তা ফমদুনা লৈরিঙৈদা এহূদনা মহাক্কী মনাক্তা চঙখি~। অদুগা এহূদনা হায়খি, <<নহাক্কীদমক ঈশ্বরদগী পাউ অমা ঐঙোন্দা লৈ~।>> নিংথৌনা মহাক্কী ফম্ফমদগী হৌগৎখি~।
\v 21 এহূদনা মহাক্কী খূৎ ওই তিংথোক্লক্তুনা য়েৎ থংবা মফৈগন্দগী থাঙ অদু শত্তোক্তুনা নিংথৌগী মপূক্তা থিনখি;
\v 22 ময়াগা কোন্ননা থাঙখোক অদু ফাওবা চঙখি অমসুং মহাউ অদুনা থাঙগী ময়া অদু ফাজিনখি~। মরম অদুনা মহাক্না থাঙ অদু মহাক্কী মপূক্তগী শত্তোকখিদে; অদুগা মহাক্কী মপূক্তগী খোইরিনশিং থোকখি~।
\v 23 এহূদনা মাঙ্গোল্লোমদা থোক্লক্লগা মথক থংবা কাগী থোঙশিং অদু মতুংলোমদা থিংজিল্লগা শো লোনশিনখি~।
\v 24 মহাক্না চত্থোকখ্রবদা নিংথৌগী মনাইশিংনা লাক্লগা য়েংলম্মী, অদুগা য়েংউ, মথক থংবা কাগী থোঙশিং লোনশিল্লম্লে~। মদুদা মখোয়না হায়খি, <<মহাক্কী হকচিক লাংফম কাদা মহাক মখোঙ হাম্বা ওইরমগনি~।>>
\v 25 মখোয় চঙক্নদ্রিবা ফাওবা লেপ্ত‌ুনা লৈরম্মী, অদুগা য়েংউ, মহাক্না হকচিক লাংফমগী থোঙশিং অদু হাংদোকখিদে; মদুদগী মখোয়না শো অমা লৌদুনা থোঙশিং অদু হাংদোকখি~। অদুগা য়েংউ, মফম অদুদা মখোয়গী মবুংঙো অদু শিদুনা লৈমায়থক্তা তাদুনা লৈরম্মী~।
\v 26 মখোয়না ঙাইনরিঙৈদা এহূদনা নান্থোকখিদুনা নূঙগী মূর্ত্তিশিং লান্থোক্লগা সেয়ীরাদা চেনখি~।
\v 27 মহাক্না মফম অদুদা থুংলবা মতমদা ইফ্রায়িম চীংদা পেরে খোংখি~। অদুদগী ইস্রায়েল মচাশিংনা মহাক্কা লোয়ননা চীংথক্তগী কূমথরক্লগা মহাক্না মখোয়বু মাঙ থানা চিংবিখি~।
\v 28 অদুদগী মহাক্না মখোয়দা হায়খি, <<ঐগী ইতুং ইল্লু; মরমদি যেহোবানা নখোয়গী য়েক্নবা মোৱাব মচাশিংবু নখোয়গী নখূত্তা পীবিরে~।>> মখোয়না মহাক্কী তুং ইন্দুনা কূমথরগা মোৱাব য়ৌবা যোর্দানগী ঈরানফমশিং লৌশিনখি অমসুং মী কনা অমতবু তুরেন অদু লান্থোকহনখিদে~।
\v 29 মতম অদুদা মখোয়না মোৱাব মচা লীশীং তরারোম হাৎখি, মী পূম্নমক অকনবা অমসুং মথৌনা ফবা মীশিংনি; অদুগা মী অমতা নান্থোকখিদে~।
\v 30 নুমিৎ অদুদা লান্দা ইস্রায়েলগী মখূত্তা মোৱাব নমথখি~। লৈবাক অদু চহী মরিফু মরা তপ্না লৈখি~।
\s1 শামগার
\p
\v 31 এহূদকী মতুংদা পলেষ্টী মী চাতরুকপু \f + \fr 3:31 \fk শাজৈ: \ft মতোন্দা মচীন তূম্বা য়োৎনচিংবা য়ৈশিনবা শা শন ফূবদা শিজিন্নবা শাজৈনি~।\f*শাজৈনা হাৎখিবা অনাৎকী মচা নিপা শামগারনা লাকখি~। মহাক্না ইস্রায়েল মচাশিংবুসু কনবিখি~।
\c 4
\s1 দেবোরা অমসুং বারাক
\p
\v 1 এহূদ শিখ্রবদা ইস্রায়েলনা যেহোবাগী মিৎয়েংদা অমুক হন্না ফত্তবা তৌখি~।
\v 2 অদুদগী যেহোবানা হসোরদা পাল্লিবা কেনানগী নিংথৌ যাবীনগী খূত্তা মখোয়বু য়োন্থোকখি~। মহাক্কী লান্মীশিংগী লাঞ্জিং পুরেন্দি সীসেরানি~। সীসেরানা অতোপ্পা জাৎশিং লৈবা হরোশেত্তা লৈরম্মী~।
\v 3 ইস্রায়েল মচাশিংনা যেহোবাদা কপচখি, মরমদি যাবীনগী য়োৎকী শগোল গাড়ী চমাপন লৈরম্মী; অদুগা মহাক্না ইস্রায়েল মচাশিংবু চহী কুন চুপ্না শাথিনা ওৎনৈখি~।
\p
\v 4 মতম অদুদা লাপ্পীদোৎকী নুপী, ৱা তাকথোকপী দেবোরানা ইস্রায়েল মচাশিংবু ৱায়েল্লম্মী~।
\v 5 মহাক্না ইফ্রায়িম চীংগী লমদা রামা অমসুং বেথেলগী মরক্তা দেবোরাগী থাঙতুপ পাম্বীগী মখোঙদা লৈরম্মী; অদুগা ইস্রায়েল মচাশিংনা ৱায়েনহন্নবগীদমক মহাক্কী মনাক্তা চৎখি~।
\v 6 অদুদগী মহাক্না মী থাদুনা কেদেশ নপ্তালীদগী অবীনোৱামগী মচা নিপা বারাকপু কৌহন্দুনা মঙোন্দা হায়খি, <<ইস্রায়েলগী ঈশ্বর যেহোবানা অসুম্না য়াথং পীখিবা নৎত্রা? <চৎলু অমসুং তাবোর চীংলোমদা নখোয় চঙশিল্লু, অদুগা নহাক্কা লোয়ননা নপ্তালী মচাশিংদগী অমসুং জেবূলূনগী মচাশিংদগী মী লীশীং তরা পুরো~।
\v 7 অদুদগী ঐনা যাবীনগী লান্মীগী লাঞ্জিং পুরেন সীসেরাবু মহাক্কী শগোল গাড়ীশিং অমসুং লান্মীশিংগা লোয়ননা কীশোন খোং তান্না নঙোন্দা পুরক্কনি; অদুগা ঐনা মহাকপু নহাক্কী খূত্তা পীগনি~।> >>
\v 8 বারাক্না মঙোন্দা হায়খি, <<নহাক্না ঐগা লোয়ননা চৎলবদি, ঐ চৎকনি; অদুবু করিগুম্বা নহাক্না ঐগা লোয়ননা চত্তবা তারবদি, ঐ চৎলোই~।>>
\v 9 অদুদগী দেবোরানা হায়খি, <<ঐ নহাক্কা লোয়ননা শোয়দনা চৎকনি, অদুম ওইনমক নহাক্না চৎকদবা খোঙচৎ অসি নহাক্কী মিংচৎকীদমক্তি ওইররোই; মরমদি যেহোবানা সীসেরাবু নুপী অমগী খূত্তা য়োনগনি~।>> অদুদগী দেবোরানা হৌগত্তুনা বারাক্কা লোয়ননা কেদেশ্তা চৎখি~।
\p
\v 10 বারাক্না জেবূলূন অমসুং নপ্তালীবু পূন্না কেদেশ্তা কৌখি; মহাক্কী লমজিং মখাদা মী লীশীং তরা মহাক্কা লোয়ননা চৎখি, অদুগা দেবোরানা মহাক্কা লোয়ননা চৎখৎখি~।
\v 11 মতম অদুদা কেনীগী মী হেবরনা কেনীগী মীশিংদগী, মৌশিগী মকূবোক হোবাবকী মচাশিংদগী তোঙান্না লৈখি অমসুং মহাক্না কেদেশকী মনাক্তা লৈবা সানানীমদা লৈবা এলোন উপাল মনাক্তা মহাক্কী ফিয়ূম খনখি~।
\v 12 অবীনোৱামগী মচা নিপা বারাক্না তাবোর চীংদা কাখৎখ্রে হায়না মখোয়না সীসেরাদা তম্লম্মী~।
\v 13 অদুগা সীসেরানা মহাক্কী য়োৎকী শগোল গাড়ী পূম্নমক, হায়বদি য়োৎকী শগোল গাড়ী চমাপন অমসুং মহাক্কা লোয়নবা মী পূম্নমক অতোপ্পা জাৎশিংগী হরোশেত্তগী কীশোন খোং ফাওবা খোমজিনখি~।
\v 14 দেবোরানা বারাক্তা হায়খি, <<হৌগৎলু; যেহোবানা সীসেরাবু নহাক্কী খূত্তা পীবিবা নুমিৎনি~। যেহোবানা নহাক্কী মাঙদগী চৎখ্রবা নৎত্রা?>> অদুদগী বারাক্না মহাক্কী মতুং ইনবা মী লীশীং তরাগা লোয়ননা তাবোর চীংদগী কূমথখি~।
\v 15 যেহোবানা থাঙশাং ময়ানা সীসেরাবু মহাক্কী শগোল গাড়ী পূম্নমক অমসুং মহাক্কী লান্মী পূম্নমক্কা লোয়ননা বারাক্কী মাঙদা চমম্নহনখি; সীসেরানা মহাক্কী শগোল গাড়ীদগী কূমথরগা মখোঙনা চেল্লম্মী~।
\v 16 অদুবু বারাক্না শগোল গাড়ীশিং অমসুং লান্মী তেঙ্গোল অদু অতোপ্পা জাৎশিংগী হরোশেৎ ফাওবা তান্নরম্মী, সীসেরাগী লান্মী তেঙ্গোল পূম্নমক থাঙশাংগী ময়াদা চৎখি; মী অমতা ফাওবা হিংহৌদে~।
\v 17 অদুম ওইনমক সীসেরানা কেনীগী মী হেবরগী নুপী যায়েলগী ফিয়ূম তান্না মখোঙনা চেল্লম্মী; মরমদি হসোরগী নিংথৌ যাবীনগা কেনীগী মী হেবরগী ইমুং মনুংগা ঈঙনা লৈমিন্নরম্মী~।
\p
\v 18 যায়েলনা সীসেরাবু উনবা থোক্লক্তুনা মঙোন্দা হায়খি, <<ঐগী ইবুংঙো, লেঙশিনবিরকউ, ঐগীদা লেঙশিনবিরকউ; কিগনু~।>> সীসেরানা মঙোন্দা লৈশিল্লক্তুনা যায়েলগী ফিয়ূমদা চঙবা মতমদা, যায়েলনা মহাকপু ঙবোংনা কূপশিনখি~।
\v 19 মদুদা সীসেরানা মঙোন্দা হায়খি, <<ঐনা নঙোন্দা হায়জরি, ঐঙোন্দা থক্নবা ঈশিং খজিক্তং পীবিয়ু; ঐ ঈশিং খৌরাংই~।>> অদুদগী মহাক্না শঙ্গোম হাপ্পা শঊনগী খাউ অমা হাংদোক্লগা মঙোন্দা পীথকখি অমসুং মহাকপু কূপশিনখি~।
\v 20 সীসেরানা মঙোন্দা হায়খি, <<ফিয়ূমগী চঙফমদা লেপ্পু, কনাগুম্বনা লাক্লগা নঙোন্দা হংদুনা হায়রবা, <মফম অসিদা কনাগুম্বা মী অমা লৈব্রা?> মদুদা নহাক্না <লৈতে> হায়গদবনি~।>>
\v 21 অদুদগী হেবরগী নুপী যায়েলনা মখূত্তা ফিয়ূমগী উচুপ অমগা নূঙথং অমগা লৌরম্মী, অদুগা মহাক্কী মনাক্তা তপ্না চঙলগা ফিয়ূমগী উচুপ অদু নূঙথংনা চুবা ফাওনা লৈমায়দা য়ৈশিনখি; মরমদি মহাক চোকথবদগী কন্না তূমখি~। অসুম্না মহাক শিখি~।
\v 22 অদুগা য়েংউ, বারাক্না সীসেরাবু তান্নরকপদা, যায়েলনা মহাকপু উনবা থোক্লকখি অমসুং মঙোন্দা হায়খি, <<লেঙশিনবিরকউ, নহাক্না থিরিবা মী অদু ঐনা নঙোন্দা উহনগে~।>> বারাক্না মহাক্কী ফিয়ূমদা চঙলকপা মতমদা, য়েংউ, সীসেরাদি মচুবাদা ফিয়ূমগী উচুপ অদুনা য়ুংদুনা শিদুনা লৈরম্লে~।
\v 23 নুমিৎ অদুদা ঈশ্বরনা কেনানগী নিংথৌ যাবীনবু ইস্রায়েল মচাশিংগী মাঙদা নমথখি~।
\v 24 অসুম তৌনা কেনানগী নিংথৌ যাবীনগী মায়োক্তা, কেনানগী নিংথৌ যাবীনবু মাঙহন্দ্রিবা ফাওবা ইস্রায়েল মচাশিংগী খূৎ কনখৎখি অমসুং ঙমখি~।
\c 5
\s1 দেবোরা অমসুং বারাক্কী ঈশৈ
\p
\v 1 অদুদগী দেবোরা অমসুং অবীনোৱামগী মচা নিপা বারাক্না নুমিৎ অদুদা ঈশৈ অসি শকখি:
\q1
\v 2 <<লুচিংবশিংনা ইস্রায়েলবু চিংবিবা মতমদা,
\q1 মীশিংনা মশানা য়াজনা মশাবু কত্থোকচবা মতমদা,
\q1 নখোয়না যেহোবাবু থাগৎলু~।
\q1
\v 3 <<হে নিংথৌশা; নখোয় তাও!
\q1 হে অঙম অথৌশা, নখোয় ননা তাও!
\q1 ঐ, ঐমক্না যেহোবাদা ঈশৈ শকচগনি;
\q1 ঐনা ইস্রায়েলগী ঈশ্বর যেহোবাদা থাগৎ ঈশৈ শকচগনি~।
\q1
\v 4 <<যেহোবা, নহাক্না সেয়ীর চীংশাংদগী চত্থোকপা মতমদা,
\q1 নহাক্না ইদোমগী লৌবুক্তগী চত্থোকপা মতমদা,
\q1 মালেম অসি নিকখি অমসুং অতিয়া নোংদোন্না হৈথরকখি,
\q1 অমুবা লৈচিন্নসু ঈশিং হৈথরকখি;
\q1
\v 5 যেহোবাগী মাঙদা চীংশিং নিকখি,
\q1 ইস্রায়েলগী ঈশ্বর যেহোবাগী মাঙদা সীনায় নিকখি~।
\q1
\v 6 <<অনাৎকী মচা নিপা শামগারগী মতমদা,
\q1 যায়েলগী মতমদা,
\q1 অচৌবা লম্বীশিং অসি ইহাঙ হাঙখি,
\q1 লম চৎপশিংনা খোঙ লম্বীশিংদা চৎখি~।
\q1
\v 7 খুঙ্গংশিংদা খুন্দারিবশিং তাকখ্রে,
\q1 ইস্রায়েলদা মখোয় তাকখ্রে,
\q1 দেবোরা, ঐনা হৌগৎত্রিবা ফাওবা,
\q1 ইস্রায়েলদা মমা অমনা হৌগৎত্রিবা ফাওবা~।
\q1
\v 8 মখোয়না অনৌবা লাইশিং খন্দোকখি,
\q1 অদুদগী থোঙজাউশিংদা লান শোক্নখি~।
\q1 ইস্রায়েলদা লান্মী লীশীং নিফুগী মনুংদা চুঙ নৎত্রগা তা ফংখিব্রা?
\q1
\v 9 ইথম্মোইনা ইস্রায়েলগী লাঞ্জিং পুরেনশিংবু নীংশিংই,
\q1 মীশিংগী মরক্তগী মশানা য়ানিংনা কত্থোকচখিবশিংবু নীংশিংই~।
\q1 যেহোবাবু থাগৎলু!
\q1
\v 10 <<ঙাঙথোকউ, অঙৌবা লোলাশিং তোংলিবা নখোয়,
\q1 ৱায়েন ফম্বৈদা ফম্লিবা অমসুং লম্বীদা চৎলিবা নখোয়~।
\q1
\v 11 ঈশিং শোকফমশিংদা তেন কাপ্পশিংগী খোঞ্জেন্দগী মখোয়বু কনবিখি,
\q1 মফম অদুদা মখোয়না যেহোবাগী ধর্ম্মচেনবগী থবকশিং,
\q1 ইস্রায়েলদা মহাক্কী খুঙ্গংশিংদা ধর্ম্মচেনবগী থবকশিং হন্না হায়গনি;
\q1 মতম অদুদা যেহোবাগী মীশিংনা থোঙজাউশিংদা কূমথদুনা চৎকনি~।
\q1
\v 12 <<হৌগৎলো, হৌগৎলো, দেবোরা!
\q1 হৌগৎলো, হৌগৎলো, ঈশৈ শকউ!
\q1 হে অবীনোৱামগী মচা নিপা বারাক, হৌগৎলু,
\q1 নহাক্না ফারকপশিং অদু লানফা ওইনা পুরো!
\q1
\v 13 <<অদুদগী মহাক্না হিংহৌরবা মখোয়বু অচৌ অশাংশিংগী মথক্তা মপু ওইহনখি;
\q1 যেহোবানা ঐবু পাঙ্গল্লবশিংগী মথক্তা মপু ওইহনখি~।
\q1
\v 14 ইফ্রায়িমদগী অমালেক্কী মায়োক্তা মরূ লৈবশিং অদু লাকখি;
\q1 নহাক্কী তুংদা, বেনজামিন, নহাক্কী মীশিংগী মরক্তা;
\q1 মাকীরদগী লাঞ্জিং পুরেনশিং কূমথদুনা লাকখি,
\q1 জেবূলূন্দগী অইবগী কলম পায়বা মখোয় লাকখি~।
\q1
\v 15 ইসাখারগী অঙম অথৌশিংনা দেবোরাগা লোয়নরম্মী;
\q1 ইসাখারনা ওইরিবগুম্না বারাকসু ওইরম্মী;
\q1 মহাকপু মখোঙনা তম্পাক্তা চেনহনখি~। রূবেনগী কাঙবুশিংনা মথম্মোইদা মুন্না খন্থদুনা লৈরম্মী~।
\q1
\v 16 য়াউ শঙ্গুশিংনা খোংবা তানবা নহাক্না য়াউকোনশিংগী মরক্তা করিগী ফমখিবনো?
\q1 মরমদি রূবেনগী কাঙবুশিংনা মথম্মোইদা মুন্না থিদোকচরম্মী~।
\q1
\v 17 গিলিয়দনা যোর্দান তুরেনগী ৱাংমদা লৈরম্মী,
\q1 করিগীদমক দান্না হিজাউশিংদা লৈহৌরিবনো?
\q1 অশেরনা সমুদ্রগী তোর্বান্দা লৈখি,
\q1 অদুগা মদুগী হিথাঙফমশিংদা লৈখি~।
\q1
\v 18 জেবূলূন অমসুং নপ্তালীগী মীশিং,
\q1 মখোয়দি লৌবুক লমহাঙগী অৱাংবা মফমশিংদা শিবা য়ানা খুদোংথীবা নংখি~।
\q1
\v 19 <<নিংথৌশিংনা লাক্তুনা লান শোক্নখি;
\q1 কেনানগী নিংথৌশিংনা মেগিদ্দোগী ঈশিং মনাক্তা লৈবা তানাক্তা লান শোক্নখি;
\q1 মখোয়না লান্দগী ফংলকপা পোৎ ওইনা শেন থুম লৌখিদে~।
\q1
\v 20 থৱান্মিচাকশিংনা অতিয়া নোংদোন লোমদগী লান শোক্নখি;
\q1 মখোয় মখোয়গী লম্বীশিংদগী সীসেরাগী মায়োক্তা লান শোক্নখি~।
\q1
\v 21 কীশোন খোংনা মখোয়বু চেন্থখ্রে,
\q1 মমাঙঙৈগী খোং, কীশোন খোং~।
\q1 হে ঐগী থৱায়, নহাক পাঙ্গল থোক্না চৎলু!
\q1
\v 22 শগোলশিংনা খুরুপ থাদুনা চেনবদা লোঙখূমগী মখোন্না নিল্লে,
\q1 মহাক্কী অকনবা শগোলশিংনা খুরুপ থাদুনা চেল্লি~।
\q1
\v 23 <মেরোজ শিরাপ তৌ,> যেহোবাগী দূত অদুনা হায়খি,
\q1 <নখোয়না মদুদা লৈবশিং অদু শাথিনা শিরাপ তৌ,
\q1 মরমদি মখোয়না যেহোবাবু মতেং পাংনবা লাকখিদে~।
\q1 মখোয়না অকনবশিংগী মায়োক্তা যেহোবাবু মতেং পাংনবা লাকখিদে~।>
\q1
\v 24 <<কেনীগী মী হেবরগী নুপী যায়েল,
\q1 নুপীশিংগী মরক্তা খ্বাইদগী য়াইফবীনি;
\q1 ফিয়ূমদা লৈবা নুপীশিংগী মরক্তা মহাক্তি য়াইফবীনি~।
\q1
\v 25 সীসেরানা ঈশিং নিবদা যায়েলনা শঙ্গোম পীখি;
\q1 মহাক্না মমল য়াম্বা তেঙ্গোত্তা শঙ্গোম মপান পুথোক্লকখি~।
\q1
\v 26 ফিয়ূমগী উচুপ লৌনবা মহাক্না মখূৎ তিংথোকখি,
\q1 থবক শূবশিংগী নূঙথংদা মহাক্কী মখূৎ য়েৎ তিংথোকখি,
\q1 মহাক্না সীসেরাবু নূঙথংনা থাখি,
\q1 মহাক্না মহাক্কী মচুবাদা থিন্দুনা ফাওনবা য়ৈশিনবদা,
\q1 মহাক্না মহাক্কী মকোক থুগাইখি~।
\q1
\v 27 মহাক্কী মখোঙ কারক্তা সীসেরানা লেকথখি,
\q1 মহাক তুথখি অমসুং মফম অদুদা তাদুনা লৈখি;
\q1 মহাক্কী মখোঙদা মহাক লেকথখি অমসুং তুথখি;
\q1 মহাক্না লেকথবা মফম অদুদা মহাক শিদুনা তাখি~।
\q1
\v 28 <<সীসেরাগী মমানা থোঙনাউদগী য়েংথোকখি,
\q1 জালি হাপ্পা থোঙনাউদগী লাউরকই,
\q1 <মহাক্কী শগোল গাড়ী করিগী থিন্থরিবনো?
\q1 মহাক্কী শগোল গাড়ীগী কাংখোঙগী মখোন করিগী থেংলিবনো?>
\q1
\v 29 মহাক্কী অশিংবী নুপীশিংনা মঙোন্দা খুমখি,
\q1 তশেংনমক মহাক্না মথন্তা পাউখুমজখি,
\q1
\v 30 <মখোয় ফংদব্রা, মখোয়না লান্দা ফংলকপা পোৎচৈশিং য়েন্নদব্রা?
\q1 নিপা খুদিংগী লৈশাবী অমা নৎত্রগা অনী;
\q1 সীসেরাগীদমক্তি লান্দা ফংবা মচু শঙলবা ফিরোনশিং,
\q1 খূৎনা লোনবা মচু মচুগী ফিরোন,
\q1 লান্দগী পোৎ লৌরকপা মীগী ঙকশমগীদমক মচু শঙলবা নাকন অনীমক্তা খূৎনা লোনবা ফিরোন য়েন্নদব্রা?>
\q1
\v 31 <<অসুম্না নহাক্কী য়েক্নবা পূম্নমক মাঙসনু, হে যেহোবা!
\q1 অদুবু নহাকপু নুংশিবা পূম্নমক পাঙ্গলগা লোয়ননা থোক্লক্লিবা নুমিৎকুম্না ওইসনু~।>>
\m অদুগা লৈবাক অদু চহী নিফু মরা তপ্না পানখি~।
\c 6
\s1 মিদিয়ান্না ওৎপা
\p
\v 1 ইস্রায়েল মচাশিংনা যেহোবাগী মিৎয়েংদা ফত্তবা তৌখি; মরম অদুনা যেহোবানা মখোয়বু চহী তরেৎ মিদিয়ানগী মখূত্তা পীথোকখি~।
\v 2 ইস্রায়েলগী মায়োক্তা মিদিয়ানগী খূৎ কনখি; মিদিয়ান্দা লৈবশিংগী মরম্না ইস্রায়েল মচাশিংনা চীংদা মখোয়গীদমক কোমশিং, শুরুংশিং অমসুং লানবনশিং শেমখি~।
\v 3 অসুম্না থোকখি, ইস্রায়েল মচাশিংনা মরূ হুনবা মতমদা মিদিয়ান্দা লৈবশিংনা লাকখি~। অদুগা অমালেক মচাশিং অমসুং নোংপোক্লোমগী মীশিং, হায়বদি মখোয়না মখোয়গী মায়োক্তা লাকখি~।
\v 4 অদুদগী মখোয়না ইস্রায়েলগী মায়োক্তা লানশঙ শাদুনা লৈবাক্তা হৌবা মহৈ মরোংশিং গাজা য়ৌবা ফাওবা মাঙহনখি, অদুগা ইস্রায়েলগীদমক হিংবদা চঙগদবা চিঞ্জাক, য়াউ, শল্লাবা নৎত্রগা লোলা অমতা থনমদে~।
\v 5 মখোয়না মখোয়গী শা শনশিং অমসুং মখোয়গী ফিয়ূমশিং পুদুনা লাকপা মতমদা মখোয় কৌজেং শঙ্গু অমগুম্না লাকখি; মখোয় অমসুং মখোয়গী উটশিং মশীং থীবা ঙম্লমদে~। মখোয়না লৈবাক অদু মাঙ তাকহন্নবা চঙলকখি~।
\v 6 মিদিয়ান্দা লৈবশিংগী মরম্না ইস্রায়েল অসি য়াম্না লাইরখি; অদুদগী ইস্রায়েল মচাশিংনা যেহোবাদা মতেং পাংবিনবা কৌজখি~।
\p
\v 7 মিদিয়ান মচাশিংগী মরম্না ইস্রায়েল মচাশিংনা যেহোবাগী মফমদা কপচবা মতমদা অসুম্না থোকখি,
\v 8 যেহোবানা ইস্রায়েল মচাশিংগী মফমদা ৱা তাকথোকপা মী অমা থারক্তুনা মখোয়দা হায়খি, <<ইস্রায়েলগী ঈশ্বর যেহোবানা অসুম্না হায়, <ঐনা নখোয়বু ইজিপ্তগী পুথোক্লকপনি অমসুং নখোয়বু মীনাই ওইরম্বদগী পুথোক্লকপনি;
\v 9 ঐনা নখোয়বু ইজিপ মচাশিংদগী অমসুং নখোয়বু ওৎনৈবিবা মীশিংগী মখূত্তগী কনবিরকপনি, অদুগা মখোয়বু নখোয়গী মাঙদগী তান্থোকখি অমসুং মখোয়গী লৈবাক অদু নখোয়দা পীখি~।
\v 10 অদুগা ঐনা নখোয়দা হায়খি, <<ঐদি যেহোবা নখোয়গী ঈশ্বরনি; নখোয়না লৈরিবা লৈবাক অদুগী অমোরীগী মীশিংগী লাইশিং অদু কিগনু;>> অদুবু নখোয়না ঐগী খোঞ্জেন তাখিদে~।> >>
\s1 গিদিয়োনবু কৌবা
\p
\v 11 যেহোবাগী দূত অদুনা লাক্লগা ওফ্রাদা লৈবা ঊয়ুঙ পাম্বীগী মখাদা ফমখি~। মফম অসি অবীয়েজরগী মচা যোয়াশকী ওইরম্মী~। অদুগা মহাক্কী মচা গিদিয়োন্না মিদিয়ান্দা লৈবশিংদগী লোৎনবা অঙ্গুর শুম্ফমদা গেহু য়ৈদুনা লৈরম্মী~।
\v 12 যেহোবাগী দূত অদুনা গিদিয়োন্দা উহনবিদুনা হায়খি, <<হে নপাঙ্গল নথৌনা ফবা, যেহোবানা নহাকপু লোয়নবিরি~।>>
\v 13 গিদিয়োন্না মঙোন্দা হায়খি, <<হে ঐগী ইবুংঙো, যেহোবানা ঐখোয়গা লোয়নবিরবদি, ঐখোয়দা পূম্নমক অসি থোক্লিবা করিগীনো? ঐখোয়গী ইপা ইপুশিংনা ঐখোয়দা তম্লম্বা ঈশ্বরগী অঙকপা থবকশিং অদু কদায়নো? মখোয়না হায়খিবনি, <যেহোবানা ঐখোয়বু ইজিপ্তগী পুথোকপিরকপা নৎত্রা?> অদুবু হৌজিক্তি যেহোবানা ঐখোয়বু লংথোকপিরে অমসুং ঐখোয়বু মিদিয়ান্দা লৈবশিংগী খূত্তা পীথোক্লে~।>>
\v 14 অদুদগী যেহোবানা মঙোন্দা য়েংদুনা হায়খি, <<নহাক্কী পাঙ্গল অসিদা চৎলু, অদুগা নহাক্না মিদিয়ান্দা লৈবশিংগী খূত্তগী ইস্রায়েলবু কনগনি~। ঐনা নহাকপু থাবা নৎত্রা?>>
\v 15 মদুদা গিদিয়োন্না মঙোন্দা হায়খি, <<হে ঐগী ইবুংঙো, ঐনা ইস্রায়েলবু করম্না কনগনি? তশেংনমক মনাসেগী মনুংদা ঐগী \f + \fr 6:15 \fk শাগৈ: \ft হিব্রুদা <<লীশীং~।>>\f*শাগৈদি খ্বাইদগী শোল্লি অমসুং ঐগী ইপাগী ইমুংদা ঐনা খ্বাইদগী অপিকপনি~।>>
\v 16 যেহোবানা মঙোন্দা হায়খি, <<তশেংনা ঐনা নহাক্কা লোয়নগনি অমসুং নহাক্না মিদিয়ান্দা লৈবশিংবু মী অমা হাৎপগুম্না হাৎকনি~।>>
\v 17 অদুদগী গিদিয়োন্না মঙোন্দা হায়খি, <<ঐনা নহাক্কী মিৎয়েংদা চানবিবা ফংজরবদি, নহাক্না ঐঙোন্দা ৱা ঙাঙবিরি হায়বগী খূদম অমা উৎপিয়ু~।
\v 18 ঐনা নহাক্কী নফমদা হল্লক্ত্রিবা, অমসুং ঐগী কৎনপোৎ পুরক্তুনা নহাক্কী মাঙদা থমদ্রিবা ফাওবা মফম অসিদগী চত্থোকপিগনু হায়দুনা ঐনা নঙোন্দা নোঞ্জরি~।>> মহাক্না খুমখি, <<নহাক্না হল্লক্ত্রিবা ফাওবা ঐ লৈগনি~।>>
\p
\v 19 গিদিয়োন্না চঙখিদুনা হামেং মচা অমা অমসুং য়াম \f + \fr 6:19 \fk ইফা: \ft ইফা অমদি চাউরাক্না লিটর 22 নি~।\f*ইফা অমগী হামৈ য়াওদবা তলশিং থৌরাঙ তৌখি~। মহাক্না শদোং অদু থুম্মোক অমদা হাপখি অমসুং অফূৎপা শা মহী অদুনা চফূ অমদা হাপখি, অদুগা হায়রিবা পোৎশিং অদু পুরক্লগা ঊয়ুঙ পাম্বী মখাদা লৈরিবা মঙোন্দা কৎচখি~।
\v 20 ঈশ্বরগী দূত অদুনা মঙোন্দা হায়খি, <<শদোং অমসুং হামৈ য়াওদবা তলশিং অদু লৌরগা নূঙজাউ অসিগী মথক্তা থম্মু অমসুং অফূৎপা শা মহী অদু হৈথৌ~।>> গিদিয়োন্না মদুমক তৌখি~।
\p
\v 21 যেহোবাগী দূত অদুনা মহাক্কী খূত্তা লৈরিবা চৈশু অদুগী মতোন অদু তিংথোক্লগা শদোং অমসুং হামৈ য়াওদবা তল অদু শোকখি; নূঙজাউ অদুদগী মৈ থোক্লক্তুনা শদোং অমসুং হামৈ য়াওদবা তলশিং অদু চাকথোকখি~। অদুগা যেহোবাগী দূত অদু মহাক্কী মিৎয়েংদগী চত্থোকখি~।
\v 22 অদুদগী গিদিয়োন্না মহাক অসি যেহোবাগী দূতনি হায়বা খঙলবদা, গিদিয়োন্না হায়খি, <<অৱাবনিদা, হে ইবুংঙো যেহোবা! মরমদি ঐনা যেহোবাগী দূত অদু মায়গা মায়গা উনরে~।>>
\v 23 যেহোবানা মঙোন্দা হায়খি, <<নঙোন্দা ঈঙথবা লৈসনু, কিগনু; নহাক শিরোই~।>>
\v 24 অদুদগী গিদিয়োন্না মফম অদুদা যেহোবাগীদমক লাৎনপূং অমা শাখি অমসুং মদুবু \f + \fr 6:24 \fk যেহোবা শালোম: \ft অর্থদি <<যেহোবাদি ঈঙথবনি~।>>\f*যেহোবা শালোম কৌখি~। ঙসি ফাওবা মদু অবীয়েজরগী মীশিংগী ওফ্রাদা লৈরি~।
\s1 গিদিয়োন্না বালগী লাৎনপূং থুগাইবা
\p
\v 25 অহিং অদুমক্তদা যেহোবানা মঙোন্দা হায়খি, <<নহাক্কী নপাগী শন লামচা অদু, অমদি চহী তরেৎশুরবা অনীশুবা শল্লাবা অদু লৌ~। নহাক্কী নপাগী \f + \fr 6:25 \fk বাল: \ft অর্থদি <<ইবুংঙো,>> ফিনিসিয়াগী মরু ওইবা লাই~।\f*বালগী লাৎনপূং অদু থুগাইয়ু অমসুং মদুগী মনাক্তা লৈরিবা \f + \fr 6:25 \fk অশেরা: \ft ফিনিসিয়াগী মীশিংগী উনা শাবা লাইরেম্বী অমসুং মহাক্কী মূর্ত্তি~।\f*অশেরা মূর্ত্তি অদু ককথৎলু~।
\v 26 লানবন অসিগী মথক্তা নহাক্কী ঈশ্বর যেহোবাগী মফমদা মওং চানা লাৎনপূং অমা শাউ, অদুগা অনীশুবা শল্লাবা অদু লৌরগা নহাক্না ককথৎকদবা অশেরাগী মূর্ত্তিগী উ অদুনা মৈ থাদোকপগী কৎনপোৎ অদু কৎলু~।>>
\v 27 অদুদগী গিদিয়োন্না মহাক্কী মনাইশিংগী মরক্তগী মী তরা পুরগা যেহোবানা মঙোন্দা হায়খিবা অদুমক তৌখি~। মহাক্না মপাগী ইমুং মনুংবু অমসুং সহর অদুগী মীশিংবু কিবা মরম্না মহাক্না মদু নুংথিন্দা তৌবা ঙমদদুনা অহিংদা তৌখি~।
\p
\v 28 সহর অদুগী মীশিংনা অয়ুক ঙন্না হৌগৎলকপদা য়েংউ, বালগী লাৎনপূং অদু থুগাইরম্লে অমসুং মদুগী মনাক্তা লৈবা অশেরা মূর্ত্তি অদুসু ককথৎলম্লে, অদুগা অনীশুবা শল্লাবা অদু শাখ্রবা লাৎনপূং মথক্তা কৎলম্লে~।
\v 29 অদুগা মখোয়না অমগা অমগা হায়নখি, <<মসি কনানা তৌখিবনো?>> মখোয়না থিদুনা হংবদা মীশিংনা হায়খি, <<যোয়াশকী মচা নিপা গিদিয়োন্না মসি তৌখিবনি~।>>
\v 30 সহর অদুগী মীশিংনা যোয়াশ্তা হায়খি, <<নহাক্কী নচা নিপা অদু হাৎনবা পুথোক্লকউ; মরমদি মহাক্না বালগী লাৎনপূং থুগাইরম্লে অমসুং মহাক্না মদুগী মনাক্তা লৈবা অশেরা মূর্ত্তি অদুসু ককথৎলম্লে~।>>
\v 31 মদুদা যোয়াশনা মহাক্কী মায়োক্তা লেপ্লিবা পূম্নমক্তা হায়খি, <<নখোয়না বালগীদমক লেপকদ্রা? নখোয়না মহাকপু কনগদ্রা? বালগীদমক লেপ্পা মহাক অদু অয়ুক অসিদা হাৎপা ওইসনু~। করিগুম্বা বালনা লাই ওইরবদি, মহাক্না মশাগীদমক লেপসনু, মরমদি মহাক্কী লাৎনপূং অদু কনাগুম্বা অমনা থুগাইরম্লে~।>>
\v 32 মরম অদুনা নুমিৎ অদুদা মহাক্না গিদিয়োনবু \f + \fr 6:32 \fk যেরুব্বাল: \ft অর্থদি <<বালনা লান শোক্নবিসনু~।>>\f*যেরুব্বাল কৌদুনা হায়রকই, <<বালনা মহাক্কী মায়োক্তা য়েৎনসনু, মরমদি মহাক্না মহাক্কী লাৎনপূং অদু থুগাইরম্লে~।>>
\p
\v 33 অদুদগী মিদিয়ান্দা লৈবা পূম্নমক, অমালেক মচাশিং অমসুং নোংপোক্লোমগী মীশিং পূনশিনখি, অদুগা লান্থোক্তুনা যিজ্রিয়েলগী তম্পাক্তা লানশঙ শাখি~।
\v 34 অদুবু যেহোবাগী থৱায় অদু গিদিয়োনগী মথক্তা লাকখি; অদুদগী মহাক্না পেরে খোংখি অমসুং মহাক্কী মতুং ইন্নবা অবীয়েজরগী মীশিংনা পূনশিল্লম্মী~।
\v 35 মহাক্না মনাসে অপূম্বদা পাউ পুবা মীশিং থাখি~। মখোয়সু মহাক্কী মতুং ইন্নবা পূনশিল্লম্মী; মহাক্না অশের, জেবূলূন অমসুং নপ্তালীদা পাউ পুবা মীশিং থাখি, অদুগা মখোয়না মহাকপু উনবা লাকখি~।
\p
\v 36 অদুদগী গিদিয়োন্না ঈশ্বরদা হায়খি, <<নহাক্না ৱাশকপিখিবগুম্না ঐগী ইপান্না নহাক্না ইস্রায়েলবু কনবিগদবা ওইরবদি,
\v 37 য়েংউ, মহৈ মরোং য়ৈফমদা ঐনা য়াউ মতু থমজগনি; য়াউ মতুগী মথক অদুতদা লীক্লা তারগা মনাক্কী লৈপাক পূম্নমক কংদুনা লৈরবদি নহাক্না ৱাশকপিখিবগুম্না, ঐগী ইপান্না নহাক্না ইস্রায়েলবু কনবিগনি হায়বা ঐনা খঙজগনি~।>>
\v 38 হায়রিবা অদুমক থোকখি, গিদিয়োন্না মথংগী নুমিত্তা অয়ুক ঙন্না হৌগৎখি, অদুগা য়াউ মতু অদু শুম্বদা য়াউ মতু অদুদগী লীক্লাগী ঈশিং তেঙ্গোৎ অমা থন্না শুম্লম্মী~।
\v 39 মদুদা গিদিয়োন্না ঈশ্বরদা হায়খি, <<ঐগী ইথক্তা নহাক্কী অশাউবা মৈ হৌনা শাউবিগনু, ঐ অমুক্তংগা হায়জগে: ঐনা নঙোন্দা নোঞ্জরি, য়াউ মতু অসিনা অমুক্তংগা ঐনা চাং য়েংজগে; হৌজিক য়াউ মতু অসিতা কংসনু, অদুবু লৈমায় পূম্নমক্তা লীক্লা তাসনু~।>>
\v 40 অদুদগী ঈশ্বরনা অহিং অদুমক্তদা মদুমক তৌখি; য়াউ মতু অদুতমক কংলম্মী অমসুং লৈমায় পূম্নমক্তা লীক্লা তারম্মী~।
\c 7
\s1 লান্মী চাহুম খন্দোকপা
\p
\v 1 অদুদগী যেরুব্বাল কৌবা গিদিয়োন্না মহাক্কা লোয়নবা মী পূম্নমক্কা অয়ুক অঙনবদা হৌগৎখি অমসুং হরোদকী গুহা মনাক্তা লানশঙ শাখি~। মিদিয়ান মচাশিংগী লানশঙনা মখোয়গী অৱাংদা, মোরে চীংগী মনাক্তা লৈবা তম্পাক্তা লৈরম্মী~।
\v 2 যেহোবানা গিদিয়োন্দা হায়খি, <<মিদিয়ান্দা লৈবশিংবু মখোয়গী খূত্তা পীথোক্নবা নহাক্কা লোয়নবা মীশিং অসি ঐগীদমক য়াম্মল্লি, নৎত্রবদি ইস্রায়েলনা চাউথোক্তুনা ঐগী মায়োক্তা হায়গনি, <ঐ ইশাগী পাঙ্গন্না ইশাবু কঞ্জবনি~।>
\v 3 মরম অদুনা হৌজিক চৎলু, মীশিং তানবা লাউথোক্তুনা হায়য়ু, <কিদুনা নিকপা মী খুদিংমক হনগদবনি অমসুং গিলিয়দ চীং থুনা থাদোক্কদবনি~।> >> অদুদগী মী লীশীং কুন্নিথোইনা ময়ূমদা হনখি অমসুং মী লীশীং তরানা লৈহৌখি~।
\v 4 মদুদা যেহোবানা গিদিয়োন্দা হায়খি, <<হৌজিক ফাওবা মীশিং অসি য়াম্মল্লি~। ঐনা মখোয়বু নহাক্কীদমক চাং য়েংনবা মখোয়বু ঈশিংদা পুথৌ~। অদুগা অসুম্না থোক্কনি, <মসি নহাক্কা লোয়ননা চৎকদবনি> হায়না ঐনা নঙোন্দা হায়বা মহাক অদুনা নহাক্কা লোয়ননা চৎকদবনি, অদুবু <মসি নহাক্কা লোয়ননা চৎলোইদবনি> হায়না ঐনা নঙোন্দা হায়বা মহাক অদুনা নহাক্কা লোয়ননা চৎলোইদবনি~।>>
\v 5 গিদিয়োন্না মীশিং অদু ঈশিংদা পুথখি~। অদুদগী যেহোবানা গিদিয়োন্দা হায়খি, <<হূইগুম্না মরৈনা ঈশিং থকপা মহাক অদু নহাক্না তোঙান্না থম্মু~। ঈশিং থক্নবা খুরু খুদক কূনবা মী খুদিং তোঙান্না থম্মু~।>>
\v 6 মচীন্দা মখূৎ থাঙ্গত্তুনা মরৈনা ঈশিং থকপা মীশিং অদু মী চাহুম ওইরম্মী, অদুবু লৈহৌরিবা মীশিং অদুনা ঈশিং থক্নবা খুরু খুদক কূনখি~।
\v 7 যেহোবানা গিদিয়োন্দা হায়খি, <<মরৈনা ঈশিং থকপা মী চাহুম অসিগী মপান্না ঐনা নখোয়বু কনবিগনি অমসুং মিদিয়ান্দা লৈবশিংবু নহাক্কী খূত্তা পীগনি; অদুগা অতোপ্পা মীশিং অদু মাগী মাগী ময়ূমদা হনসনু~।>>
\v 8 অদুদগী মী চাহুম অদুনা মাগী মাগী খূত্তা চয়োমশিং অমসুং পেরেশিং লৌরম্মী~। অদুগা লেমহৌরিবা ইস্রায়েলগী মীশিং অদু গিদিয়োন্না মশা মশাগী লৈফমদা থাখ্রে অমসুং মী চাহুম অদু খামহৌরে~। অদুগা মিদিয়ানগী লানশঙদি মহাক্কী মখাদা তম্পাক্তা লৈরম্মী~।
\s1 মিদিয়ান মায়থীবা পীবা
\p
\v 9 অহিং অদুমক্তদা অসুম্না থোকখি, যেহোবানা গিদিয়োন্দা হায়খি, <<হৌগৎলু, লানশঙ অদুদা কূমথৌ, মরমদি ঐনা মসি নহাক্কী খূত্তা পীবিরে~।
\v 10 করিগুম্বা নহাক্না কূমথবা কিরবদি নহাক্কী ননাই পুরাগা লোয়ননা লানশঙ অদুদা কূমথৌ~।
\v 11 মখোয়না ঙাঙনবা অদু নহাক্না তাগনি; মদুগী তুংদা নহাক্কী খূৎ কনখৎলক্তুনা লানশঙ অদুগী মায়োক্তা কূমথগনি~।>> অদুদগী গিদিয়োন অমসুং মহাক্কী মনাই পুরানা লানশঙ অদুগী মপান্দা লৈবা খূৎলাই পাইবা মীশিংগী মনাক্তা কূমথখি~।
\v 12 মতম অদুদা মিদিয়ান্দা লৈবশিং, অমালেক মচাশিং অমসুং নোংপোক্লোমগী মচা পূম্নমক্না কৌজেং ময়ামগুম্না তম্পাক অদুদা পৈদুনা লৈরম্মী~। মখোয়গী উটশিং অদু সমুদ্র মপানগী লৈঙোইমুক য়ামদুনা মশীং থীবা ঙম্লমদে~।
\v 13 গিদিয়োন্না থুংবা মতমদা, য়েংউ, নিপা অমনা মহাক্কী মরূপ অমদা মঙ অমা তমদুনা লৈরম্মী অমসুং হায়খি, <<য়েংউ, ঐনা মঙ অমা মঙলম্মী, অদুগা য়েংউ, বার্লিগী তল অমনা মিদিয়ানগী লানশঙদা ওন্থরক্তুনা ফিয়ূম য়ৌবদা মদুনা ফিয়ূম অদু থেংজিনবদা তুরে অমসুং মদু মথক মখা ওন্থোক্লে, মদুদা ফিয়ূম অদু তাদুনা লৈরম্মী~।>>
\v 14 মহাক্কী মরূপ অদুনা খুম্লম্মী, <<মসি অতৈ করিসু নত্তে, যোয়াশকী মচা নিপা, ইস্রায়েলগী মী, গিদিয়োনগী থাঙশাংনি; ঈশ্বরনা মহাক্কী খূত্তা মিদিয়ান অমসুং লানশঙ অপূম্বা পীরবনি~।>>
\p
\v 15 মঙ তম্লিবা অমসুং মদুগী অর্থ অদু গিদিয়োন্না তাবদা, মহাক্না ঈশ্বরবু খুরুমজখি অমসুং ইস্রায়েলগী লানশঙদা হল্লক্তুনা হায়খি, <<হৌগৎলু, মরমদি যেহোবানা নখোয়গী খূত্তা মিদিয়ানগী লানশঙ পীবিরে~।>>
\v 16 অদুদগী মহাক্না মী চাহুম অদু কাঙবু অহুমথোক্না খাইদোক্লম্মী অমসুং মী খুদিংগী মখূত্তা পেরে, অহাঙবা চফূশিং অমসুং মনুংদা মৈরা য়াওবা চফূশিং মী খুদিংগী মখূত্তা পীরম্মী~।
\v 17 মহাক্না মখোয়দা হায়খি, <<ঐঙোন্দা য়েংউ, ঐনা তৌবা অদু তৌ; অদুগা য়েংউ, ঐনা লানশঙগী মনাক য়ৌরকপদা ঐনা তৌবা অদুমক নখোয়না তৌ~।
\v 18 ঐনা পেরে খোংবা মতমদা, ঐ অমসুং ঐগা লোয়নরিবা মী পূম্নমক্না, হায়বদি নখোয়না লানশঙ অদুগী অকোয়বদা পেরেশিং খোংলকউ অমসুং হায়য়ু, <যেহোবাগী অমসুং গিদিয়োনগী থাঙশাং~।> >>
\p
\v 19 গিদিয়োন অমসুং মহাক্কা লোয়নবা মী চামা অদুনা অহিং নোংয়ায় য়ৌরমদাইদা লানশঙ ময়াদা লাকখি; মখোয়না নৌনা সন্ত্রি শিনবতা ঙায়রম্মী~। মখোয়না পেরেশিং খোংলম্মী অমসুং মখোয়গী মখূত্তা লৈবা চফূশিং অদু থুগাইরম্মী~।
\v 20 অদুদগী কাঙবু অহুম অদুসু পেরেশিং খোংদুনা চফূশিং অদু থুগাইখি, অদুগা মখূৎ ওইনা মৈরাশিং অমসুং মখূৎ য়েৎনা খোংনবা পেরেশিং পায়খি; অদুগা মখোয়না লাউখি, <<যেহোবাগী অমসুং গিদিয়োনগী থাঙশাং!>>
\v 21 মী খুদিংনা মাগী মাগী মফমদা লানশঙগী অকোয়বদা লেপখি; অদুগা লান্মী পূম্নমক চেনখি অমসুং লাউদুনা চেনখি~।
\v 22 মী চাহুম অদুনা পেরেশিং খোংবা মতমদা, যেহোবানা মী খুদিংবু লানশঙ শীন্থুংনা মাগী মাগী লাম্বা অমসুং লান্মীশিংগী মায়োক্তা থাঙশাং পায়খৎহনখি~। লান্মী তেঙ্গোল অদু সেরেরা তম্না বেৎ শিত্তাদা তাব্বাৎকী মনাক্তা লৈবা অবেল মহোলাগী ঙমখৈ ফাওবা চেনখি~।
\v 23 গিদিয়োন্না নপ্তালী, অশের অমসুং মনাসে পূম্নমক্কী মনুংদা লৈবা ইস্রায়েলগী মীশিংবু খোমজিন্দুনা মিদিয়ান্দা লৈবশিংদা তান্নখি~।
\p
\v 24 অদুগা গিদিয়োন্না ইফ্রায়িমগী চীং শীন্থুংনা পাউ পুবা মীশিং থাদুনা হায়রকই, <<মিদিয়ানগী মীশিংগা মায়োক্নবা কূমথরকউ, অদুগা মখোয়দগী বেৎ বারা অমসুং যোর্দান তুরেন য়ৌবা ফাওবদা লৈবা ঈশিং খোংশিং লৌশিল্লু~।>> অদুদগী ইফ্রায়িমগী মী পূম্নমক্না পূনশিল্লগা বেৎ বারা অমসুং যোর্দান য়ৌবা ফাওবদা লৈবা ঈশিং খোংশিং লৌশিনখি~।
\v 25 মখোয়না মিদিয়ানগী লুচিংবা ওরেব অমসুং জিব ফাখি; অদুগা মখোয়না ওরেবপু ওরেবকী নূঙজাউ মথক্তা হাৎখি অমসুং জিবপুনা জিবকী অঙ্গুর শুম্ফমদা হাৎখি অমসুং মিদিয়ানবু তান্নখি, অদুগা ওরেব অমসুং জিবকী মকোকশিং অদু যোর্দান তুরেনগী ৱাংমদা লৈহৌবা গিদিয়োনগী মনাক্তা পুরকখি~।
\c 8
\s1 জেবা অমসুং সলমুন্না হাৎপা
\p
\v 1 মতম অদুদা ইফ্রায়িমগী মীশিংনা গিদিয়োন্দা হায়খি, <<নহাক্না মিদিয়ান্দা লৈবশিংগা লান শোক্নবা চৎপা মতমদা, ঐখোয়বু কৌরমদদুনা নহাক্না ঐখোয়দা অসুম্না তৌরিবা করিগীনো?>> অদুগা মখোয়না মহাক্কা কন্না য়েৎনখি~।
\v 2 মদুদা গিদিয়োন্না মখোয়দা হায়খি, <<ঐনা তৌখ্রবা থবক্কা নখোয়না তৌখ্রবা থবক্কা কনানা চাংদম্নবা ঙম্বগে? অবীয়েজরগী অঙ্গুর লোকপদগী ইফ্রায়িমগী চিত্থহৌবা অঙ্গুর খুনবনা হেন্না ফৎত্রা?
\v 3 ঈশ্বরনা মিদিয়ানগী লুচিংবশিং ওরেব অমসুং জিব নখোয়গী খূত্তা শিন্নখ্রে~। নখোয়না তৌবা অদুগা চাংদম্নবদা ঐনা করি তৌবা ঙমখ্রবগে?>> মহাক্না মদু হায়বদা মখোয়না মঙোন্দা শাউবা অদু হন্থখি~।
\p
\v 4 গিদিয়োন অমসুং মহাক্কা লোয়নবা মী চাহুম অদু যোর্দান তুরেন্দা থুংলদুনা মদু লান্থোকখি, চোকথরবসু মখোয়বু তান্নখি~।
\v 5 অদুদগী মহাক্না সুক্কোৎকী মীশিংদা হায়খি, <<চানবিদুনা ঐগী ইতুং ইল্লক্লিবা মীশিং অসিদা তলগী তন্দুমশিং পীবিয়ু; মরমদি মখোয় চোকথরে, অদুগা ঐনা মিদিয়ানগী নিংথৌ জেবা অমসুং সালমুন্নাবু তান্নরিবনি~।>>
\p
\v 6 সুক্কোৎকী লুচিংবশিংনা হায়খি, <<ঐখোয়না নহাক্কী লান্মীদা তল পীননবা জেবা অমসুং সালমুন্না নহাক্কী খূত্তা লৈব্রা?>>
\v 7 মরম অদুনা গিদিয়োন্না হায়খি, <<যেহোবানা জেবা অমসুং সালমুন্নাবু ঐগী খূত্তা পীবা মতমদা, ঐনা নখোয়গী শদোং লমহাঙগী তিংখংশিংনা অমসুং শায় তিংখংশিংনা শেগায়গনি~।>>
\p
\v 8 মহাক্না মফম অদুদগী পেনূয়েলদা চৎখি অমসুং মখোয়দা মতৌ অদুম্না হায়খি, পেনূয়েলগী মীশিংনা মঙোন্দা সুক্কোৎকী মীশিংনা খুম্বগুম্না খুমখি~।
\v 9 মহাক্না পেনূয়েলগী মীশিংদসু হায়খি, <<ঐনা ঈঙথনা হল্লকপা মতমদা, ঐনা লানবন অসি থুগাইগনি~।>>
\p
\v 10 মতম অসিদা জেবা অমসুং সালমুন্না কার্কোরদা মখোয়গা লোয়ননা মখোয়গী লান্মী তেঙ্গোল চাউরাক্না লীশীং তরামঙা লৈরম্মী~। মদু নোংপোক্লোমগী মচাশিংগী লান্মী তেঙ্গোল পূম্নমক্তগী লৈহৌবশিংনি; মরমদি থাঙশাং পায়বা মী লাখ অমগা লীশীং কুন তুখ্রে~।
\p
\v 11 অদুদগী গিদিয়োন্না নোবাহ অমসুং যোগবেহাগী নোংপোক্তা ফিয়ূমশিংদা লৈবশিংগী লম্বীদা চৎখৎখি~। অদুগা লানশঙদা নীঙাইদনা লৈরিঙৈদা মহাক্না লানশঙদা লান্দাখি~।
\v 12 জেবা অমসুং সালমুন্না চেল্লিঙৈদা গিদিয়োন্না মখোয়বু তান্নখি, অদুগা মিদিয়ানগী নিংথৌ অনী জেবা অমসুং সালমুন্নাবু ফাখি অমসুং লান্মী পূম্নমক পাখৎনখি~।
\p
\v 13 যোয়াশকী মচা নিপা গিদিয়োন্না হেরশ কাখৎফম লম্বীদা লানফমদগী হল্লকখি~।
\v 14 মহাক্না সুক্কোৎকী মীশিংদগী নহা অমা ফারগা মঙোন্দা হংখি: নহা অদুনা গিদিয়োনগীদমক সুক্কোৎকী লুচিংবশিং অমসুং অহল্লমন হুম্ফুতরাতরেৎকী মমিং ইখি~।
\v 15 অদুদগী গিদিয়োন্না সুক্কোৎকী মীশিংদা লাক্তুনা হায়খি, <<য়েংউ, মফম অসিদা জেবা অমসুং সালমুন্না লৈরে~। নখোয়না মখোয়গী মরমদা ঐঙোন্দা করেম্নদুনা হায়খি, <ঐখোয়না নহাক্কী চোকথরবা মীশিংদা তল পীননবা জেবা অমসুং সালমুন্না নহাক্কী খূত্তা লৈব্রা?> >>
\v 16 অদুদগী মহাক্না সহর অদুগী অহল্লমনশিংবু ফাখি, অদুগা মহাক্না লমহাঙগী তিংখংশিং অমসুং শায় তিংখংশিংনা সুক্কোৎকী মীশিংবু পারা অমা তম্বিখি~।
\v 17 মহাক্না পেনূয়েলগী লানবন থুগাইখি অমসুং সহর অদুগী মীশিং হাৎখি~।
\p
\v 18 অদুদগী মহাক্না জেবা অমসুং সালমুন্নাদা হায়খি, <<নখোয়না তাবোরদা করম্বা মখলগী মীশিং হাৎখিবগে?>> মখোয়না খুমখি, <<মখোয় নহাক্কুম্বনি; মখোয় খুদিংমক নিংথৌ অমগী মচাশিং মাল্লম্মী~।>>
\v 19 গিদিয়োন্না হায়খি, <<মখোয় ঐগী ইচীন ইনাউশিংনি, ঐগী ইমাগী মচা নিপাশিংনি~। ঐনা যেহোবা পন্দুনা ৱাশক্লি, করিগুম্বা নখোয়না মখোয়বু হিংনা থম্বিরম্লবদি, ঐনা নখোয়বু হাৎলোইদবনি~।>>
\v 20 মহাক্না মহাক্কী অহানবা পোকপা মচা নিপা যেথেরদা হায়খি, <<হৌগত্তুনা মখোয়বু হাৎলু~।>> অদুবু নহা অদুনা মহাক্কী থাঙশাং শত্তোকখিদে; মরমদি নহা অদু অঙাং ওইবা মরম্না মখোয়বু হাৎপা কিখি~।
\v 21 অদুনা জেবা অমসুং সালমুন্নানা হায়খি, <<নশামক হৌগত্তুনা ঐখোয়বু হাৎলু~। নিপা অমা ওইবগী নথৌনা উৎলু~।>> অদুদগী গিদিয়োন্না হৌগত্তুনা জেবা অমসুং সালমুন্নাবু হাৎখি অমসুং মখোয়গী উটশিংগী মঙক্তা শিরম্বা থা মানবা লীকশিংসু লৌখি~।
\p
\v 22 অদুদগী ইস্রায়েলগী মীশিংনা গিদিয়োন্দা হায়খি, <<ঐখোয়গী ইথক্তা পাল্লু, নহাক, নহাক্কী নচা নিপা অমসুং নশূ নিপানসু; মরমদি নহাক্না ঐখোয়বু মিদিয়ানগী খূত্তগী কনবিরে~।>>
\v 23 অদুবু গিদিয়োন্না মখোয়দা হায়খি, <<ঐনা নখোয়গী নথক্তা পাল্লোই, ঐগী ইচা নিপানসু নখোয়গী নথক্তা পাল্লোই; যেহোবানা নখোয়গী নথক্তা পানগনি~।>>
\p
\v 24 অদুদগী গিদিয়োন্না মখোয়দা হায়খি, <<ঐনা নখোয়দগী করিগুম্বা অমা নিজনীংই, মদুদি নখোয় খুদিংনা লান্দগী ফংলকপা পোৎচৈদগী নায়িনশিং পীবিয়ু~।>> মরমদি মখোয় ইশ্মায়েল মচাশিং ওইবা মরম্না মখোয়না সনাগী নায়িনশিং য়াল্লম্মী~।
\v 25 মদুদা মখোয়না খুম্লকই, <<ঐখোয়না পীনীংনা মদু পীজগনি~।>> মখোয়না ফি অমা শন্দোক্তুনা থাখি অমসুং মখোয় অমমম্না লান্দা ফংলকপা পোৎশিংদগী নায়িনশিং মদুদা হুন্থখি~।
\v 26 থা মানবা লীকশিং, য়ান্থরিবা লীকশিং অমসুং মিদিয়ানগী নিংথৌশিংনা শেৎলম্বা মঙ্গ‍্রা মচুগী ফিরোনশিং অমসুং মখোয়গী উটশিংগী মঙকশমশিংদা শিরম্বা লীকশিং থাদনা মহাক্না নিজখিবা সনাগী নায়িনশিংগী অরূম্বদি সনা শেকেল লীশীং অমগা চাতরেৎ ওইরম্মী~।
\v 27 গিদিয়োন্না মদুনা এফোদ অমা শারগা মহাক্কী সহর ওফ্রাদা থমখি~। অদুগা ইস্রায়েল পূম্নমক্না মফম অদুদা মদু খুরুমদুনা ওক্তবীগী থবক তৌখি~। এফোদ অদু গিদিয়োন অমসুং মহাক্কী ইমুং মনুংদা লাং ওইখি~।
\p
\v 28 ঈশ্বরনা ইস্রায়েল মচাশিংগী মাঙদা মিদিয়ানবু নমথখিবা মরম্না মিদিয়ান্না অমুক হন্না মঙক হায়গৎপা ঙমখিদ্রে~। মরম অদুনা গিদিয়োনগী মতমদা লৈবাক অদু চহী নিফু মরা তপ্না লৈখি~।
\s1 গিদিয়োন শিবা
\p
\v 29 যোয়াশকী মচা নিপা যেরুব্বালনা চৎখিদুনা মশাগী ময়ূমদা লৈখি~।
\v 30 গিদিয়োন মশামক্না পোকপা মচা নিপা হুম্ফুতরা লৈরম্মী, মরমদি মহাক্কী নুপী য়াম্না লৈরম্মী~।
\v 31 শেকেমদা লৈবা মহাক্কী লোন্নবী নুপী অদুনসু মচা নিপা অমা পোকখি~। গিদিয়োন্না মহাক্কী মমিং অবীমেলেক থোনখি~।
\v 32 যোয়াশকী মচা নিপা গিদিয়োন্না য়াম্না অহন ওইরগা শিখি অমসুং অবীয়েজরগী মচাশিংগী ওফ্রাদা লৈবা মহাক্কী মপা যোয়াশকী মোংফমদা ফুমখি~।
\p
\v 33 অসুম্না থোকখি, গিদিয়োন্না হেক শিবগা ইস্রায়েল মচাশিংনা অমুক হন্দুনা \f + \fr 8:33 \fk বাল: \ft অর্থদি <<ইবুংঙো,>> ফিনিসিয়াগী মরু ওইবা লাই~।\f*বাল লাইশিংগী মতুং ইন্দুনা ওক্তবীগী থবক তৌখি অমসুং \f + \fr 8:33 \fk বাল বেরীৎ: \ft অর্থদি <<ৱালেপ্নবগী বাল,>> শেকেমগী লাই~।\f*বাল বেরীৎপু মখোয়গী লাই ওইহনখি~।
\v 34 ইস্রায়েল মচাশিংনা মখোয়গী অকোয়বদা লৈবা মখোয়গী য়েক্নবশিংগী খূত্তগী কনবিরকপা মখোয়গী ঈশ্বর যেহোবাবু নীংশিংখিদে~।
\v 35 গিদিয়োন্না ইস্রায়েল মচাশিংগী মফমদা উৎখিবা অফবা পূম্নমক অদুগী মতুং ইন্না মখোয়না যেরুব্বাল, হায়বদি গিদিয়োনগী ইমুংদা চানবিবা উৎখিদে~।
\c 9
\s1 অবীমেলেক্কী শরৌ
\p
\v 1 অদুদগী যেরুব্বালগী মচা নিপা অবীমেলেক্না শেকেমদা মহাক্কী মমাগা পোকমিন্নবা মাম্মশিংদা চত্তুনা মখোয়দা অমসুং মমা পোকপা মপুবোক্কী ইমুং মনুং পূম্নমক্কা ৱা তান্নদুনা হায়রকই,
\v 2 <<ঐনা নখোয়দা নোঞ্জরি, শেকেমগী মী পূম্নমক তানবা হায়য়ু, <যেরুব্বালগী মচা নিপা হুম্ফুতরানা নখোয়গী নথক্তা মপু ওইবগা মী অমতনা নখোয়গী নথক্তা মপু ওইবগা করম্বনা নখোয়গীদমক ফবগে?> অদুগা নীংশিংউ, ঐ অসি নখোয়গী লু অমসুং তোংনি~।>>
\v 3 মদুদা মহাক্কী মমাগা পোকমিন্নবা মাম্মশিংনা মহাক্কী মরমদা ৱাশিং অসি শেকেমগী মী পূম্নমক তানবা হায়খি~। মদুদা মখোয়গী পূক্নীং অবীমেলেক্কী মতুং ইন্নীংলম্মী, মরমদি মখোয়না হায়খি, <<মহাক অসি ঐখোয়গী ইচীন ইনাউনি~।>>
\v 4 মরম অদুনা মখোয়না বাল বেরীৎকী শঙদগী লুপা ময়েক শেকেল হুম্ফুতরা অবীমেলেক্তা পীখি~। লুপা ময়েক শেকেল অদুনা অবীমেলেক্না কান্নদ্রবা অমসুং অরেম্বা মীশিং নেক্তুনা মখোয়না মহাক্কী তুং ইনখি~।
\v 5 অদুদগী মহাক্না ওফ্রাদা লৈবা মপাগী য়ূমদা চৎখি অমসুং মহাক্কী মচীন মনাউশিং, যেরুব্বালগী মচা নিপা হুম্ফুতরা নূঙপাক অমগী মথক্তা হাৎখি~। অদুবু যেরুব্বালগী মচা অতোম্বা যোথামদি হিংহৌই; মরমদি মহাক লোৎখি~।
\v 6 অদুদগী শেকেমগী মী পূম্নমক অমসুং বেৎ মিল্লোগী মী পূম্নমক পূনশিনখি অমসুং চৎখিদুনা শেকেমদা লৈবা য়ূম্বীগী মনাক্তা লৈবা এলোন উপাল মনাক্তা অবীমেলেকপু নিংথৌ হাপখি~।
\p
\v 7 মখোয়না মদু যোথামদা তম্লবদা মহাক্না চৎখিদুনা গেরীজীমগী চীংদোন্দা লেপ্লগা খোঞ্জেন হৌনা লাউদুনা মখোয়দা হায়খি, <<শেকেমগী মীশিং ঈশ্বরনা নখোয়গী ৱা তাবিনবা ঐনা হায়বা মুন্না তাও~।
\v 8 মতম অমদা উপালশিংনা মখোয়গী মথক্তা নিংথৌ অভিষেক তৌনবা চৎখি~। অদুগা মখোয়না চোফোর্ল পাম্বীশিংদা হায়খি, <নহাক ঐখোয়গী ইথক্তা পাল্লু!>
\v 9 অদুবু চোর্ফোল পাম্বী অদুনা মখোয়দা খূম্লকই, <ঈশ্বর অমসুং মীবু ঈকাই খুম্নবদা শিজিন্নরিবা ঐগী থাউবু থাদোক্লগা চত্তুনা উপালশিংগী মথক্তা ঐনা হাই হুম্না লৈগদ্রা?>
\v 10 অদুদগী উপালশিংনা হৈয়িৎ পাম্বীদা হায়খি, <নহাক লাক্তুনা ঐখোয়গী ইথক্তা পাল্লু!>
\v 11 অদুবু হৈয়িৎ পাম্বীনা মখোয়দা খুমখি, <ঐনা ঐগী অথুম্বা অমসুং অফবা মহৈ থাদোক্লগা উপালশিংগী মথক্তা হাই হুম্না লৈগদ্রা?>
\v 12 অদুদগী উপালশিংনা অঙ্গুর পাম্বীদা হায়খি, <নহাক লাক্তুনা ঐখোয়গী ইথক্তা পাল্লু!>
\v 13 অঙ্গুর পাম্বীনা মখোয়দা খুমখি, <ঈশ্বর অমসুং মীবু হরাউহল্লিবা ঐগী অনৌবা য়ু থাদোক্তুনা চৎলগা উপালশিংগী মথক্তা হাই হুম্না লৈগদ্রা?>
\v 14 অদুদগী উপাল পূম্নমক্না তিংখং পাম্বীদা হায়খি, <নহাক লাক্তুনা ঐখোয়গী ইথক্তা পাল্লু!>
\v 15 তিংখং পাম্বী অদুনা উপালশিং অদুদা হায়খি, <অচুম্বমক, নখোয়না ঐবু নখোয়গী নিংথৌ ওইনা অভিষেক তৌনীংলবদি লাকউ, ঐগী ইরুমদা নখোয় চঙজৌ; অদু নৎত্রবদি তিংখং পাম্বীদগী মৈ থোক্লক্তুনা লেবানোনগী সিদর পাম্বীশিং চাকথোকসনু!>
\v 16 নখোয়না অবীমেলেকপু নিংথৌ ওইহনবা মতমদা চুম্না অমসুং পূকচেন শেংনা তৌরম্বা য়াই, অদুগা যেরুব্বাল অমসুং মহাক্কী ইমুং মনুংদা নিংথিনা তৌরম্বা য়াই~। নখোয়না মঙোন্দা মহাক্কী থবক্কী মতুং ইন্না তৌফম থোকপা অদু তৌরম্বা য়াই,
\v 17 মরমদি ঐগী ইপানা নখোয়গীদমক লান শোক্নখি অমসুং মথৱায় পাম্মুদনা নখোয়বু মিদিয়ানগী মখূত্তগী কনবিখি;
\v 18 অদুবু ঙসিদি নখোয়না ঐগী ইপাগী ইমুং মনুংগী মথক্তা হৌরক্তুনা মহাক্কী মচা নিপা হুম্ফুতরাবু নূঙজাউ অমগী মথক্তা হাৎখি~। অদুগা মহাক্কী মীনাই নুপীগী মচা নিপা অবীমেলেকপু নখোয়গী নচীন ননাউ ওইবা মরম্না শেকেমগী মীশিংগী মথক্তা নিংথৌ ওইনা হাপখি;
\v 19 ঙসি নখোয়না যেরুব্বাল অমসুং মহাক্কী ইমুং মনুংদা চুম্না অমসুং পূকচেন শেংনা তৌরবদি, অবীমেলেক্কা হরাউমিন্নৌ অমসুং মহাক্নসু নখোয়গা হরাউমিন্নসনু~।
\v 20 অদু নৎত্রবদি, অবীমেলেক্তগী মৈ থোক্লক্তুনা শেকেম অমসুং বেৎ মিল্লোগী মীশিং চাকথোকসনু; অদুগা শেকেম অমসুং বেৎ মিল্লোগী মীশিংদগী মৈ থোক্লক্তুনা অবীমেলেকপু চাকথোকসনু!>>
\v 21 অদুদগী যোথাম চেনখিদুনা নান্থোকখি; অদুগা মহাক বেরদা চৎখি অমসুং মহাক্কী ময়াম্বা অবীমেলেকপু কিবা মরম্না মহাক্না মফম অদুদা লৈখি~।
\s1 অবীমেলেক মায়থীবা
\p
\v 22 অবীমেলেক্না ইস্রায়েলদা চহী অহুম পানখি~।
\v 23 অদুদগী ঈশ্বরনা অবীমেলেক অমসুং শেকেমগী মীশিংগী মরক্তা ফত্তবা থৱায় অমা থারকখি; অদুদগী শেকেমগী মীশিংনা অবীমেলেকপু লৌনম তৌখি~।
\v 24 মসি যেরুব্বালগী মচা নিপা হুম্ফুতরাদা তৌখিবা হিংসাগী থবক অদু মঙোন্দা থোক্নবা, মচীন মনাউশিংবু হাৎখিবা অবীমেলেক্কী মথক্তা মখোয়গী ঈ তাহন্নবা অমসুং মহাক্কী মচীন মনাউ হাৎপদা মতেং পীখিবা শেকেমগী মীশিংগী মথক্তা মখোয়গী ঈ তাহন্নবনি~।
\v 25 শেকেমগী মীশিংনা চীংদোন্দা অবীমেলেকপু লুমদুনা হাৎনবা মী থমখি~। মখোয়না লৈবা লম্বী অদোমদা লাকপা মী খুদিংদগী মখোয়না পোৎ মুনখি; মদু অবীমেলেক্তা তমখি~।
\v 26 অদুদগী এবেদকী মচা নিপা গালনা মহাক্কী মচীন মনাউশিংগা লাক্তুনা শেকেমদা চৎখি; শেকেমগী মীশিংনা মহাকপু থাজখি~।
\v 27 মখোয়না অঙ্গুরগী ইংখোন্দা চৎখিদুনা অঙ্গুরশিং হেক্তুনা শুমখি অমসুং হরাউখি~। মখোয়না মখোয়গী লাইগী শঙদা চঙলগা চাদুনা থক্তুনা অবীমেলেকপু শিরাপ তৌখি~।
\v 28 এবেদকী মচা নিপা গালনা হায়খি, <<অবীমেলেক কনানো? শেকেম কনানো? ঐখোয়না অবীমেলেকপু করিগী থৌগল তৌগদৌরিবনো? মহাক যেরুব্বালগী মচা নিপা নৎত্রা? জেবুলনা মহাক্কী ফম্নাইবা নৎত্রা? শেকেমগী মপা হমোরগী মীশিংবু থৌগল তৌ; ঐখোয়না অবীমেলেকপু করিগী থৌগল তৌগদৌরিবনো?
\v 29 মীশিং অসি ঐগী খূত্তা লৈরম্লবদিকো! অদু ওইরবদি ঐনা অবীমেলেকপু লৌথোক্লমগনি~।>> অদুনা মহাক্না অবীমেলেক্তা হায়খি, <<নহাক্কী লান্মী য়ামখৎহল্লগা থোক্লকউ~।>>
\p
\v 30 সহরগী লান্মীগী লুচিংবা জেবুলনা এবেদকী মচা নিপা গালগী ৱাশিং তাবদা মৈ হৌনা শাউখি~।
\v 31 মহাক্না অবীমেলেক্তা লোন্না পাউ পুবা মীশিং থাদুনা হায়খি, <<য়েংউ, এবেদকী মচা নিপা গালনা মহাক্কী মচীন মনাউশিংগা শেকেমদা লাক্লে; য়েংউ, মখোয়না নহাক্কী মায়োক্তা সহর অসি কোয়শিন্দুনা লৈরে~।
\v 32 নহাক অমসুং নহাক্কা লোয়নরিবা মীশিংনা অহিংদা হৌগত্তুনা লৌবুক লমহাঙদা লুমদুনা লৈয়ু~।
\v 33 অয়ুক্তা নুমিৎ হেক থোক্লকপা মতমদা, নহাক্না ঙন্না হৌগত্তুনা সহর তম্না হোৎচিল্লু; মহাক অমসুং মহাক্কা লোয়নরিবা মীশিংনা নহাক্কী মায়োক্তা থোক্লকপা মতমদা, নহাক্না খুদোংচাবা লৌদুনা নহাক্না তৌবা ঙম্বা অদু মখোয়দা তৌ~।>>
\p
\v 34 অদুনা অবীমেলেক অমসুং মহাক্কা লোয়নবা মী পূম্নমক্না অহিংদা হৌগত্তুনা কাঙবু মরিথোক্না শেকেমগী মায়োক্তা লুমদুনা লৈখি~।
\v 35 অদুগা এবেদকী মচা নিপা গালনা থোক্লক্তুনা সহর অদুগী থোঙজাউ চঙফমদা লেপ্ত‌ুনা লৈখি, অবীমেলেক অমসুং মহাক্কা লোয়নবা মীশিংনা লুমদুনা লৈরম্বদগী হৌগৎখি~।
\v 36 অদুগা গালনা মীশিং অদু উবদা জেবুলদা হায়রকই, <<য়েংউ, চীংদোন্দগী মীশিং কূমথরক্লি!>> অদুবু জেবুলনা মঙোন্দা হায়রকই, <<নহাক্না চীংশিংগী মরুম অদু মীশিংগুম্না উরি~।>>
\v 37 অদুবু গালনা অমুক হন্না হায়খি, <<য়েংউ, লমদম অসিগী ময়ায়মক্তগী মীশিংনা কূমথরক্লি~। অতোপ্পা কাঙবু অমনা মীওনেনীমগী এলোন উপালগী লম্বী মনাক্তা লাক্লি~।>>
\v 38 মদুদা জেবুলনা মঙোন্দা হায়খি, <<হৌজিক নহাক্কী চাউথোকপা কদায়দনো? নহাক্না হায়খি, <অবীমেলেক কনানো? ঐখোয়না মহাকপু করিগী থৌগল তৌগনি?> নহাক্না করেম্নখিবা মীশিং অদু মখোয় অসি নৎত্রা? ঐনা হৌজিক হায়জরি, মখোয়গা লান শোক্নৌ~।>>
\v 39 অদুনা গাল শেকেমগী মীশিংগী মাঙ থানা চত্তুনা অবীমেলেক্কী মায়োক্তা লান থেংনখি~।
\v 40 অবীমেলেক্না মহাকপু তান্নবা মতমদা মহাক্না মঙোন্দগী চেনখি; মী অয়াম্বা থোঙজাউ চঙফম ফাওবা শোক পন্দুনা তারম্মী~।
\v 41 অদুদগী অবীমেলেক্না অরুমাদা লৈখি~। অদুগা জেবুলনা গাল অমসুং মহাক্কী মচীন মনাউশিংবু তান্থোকখি, অদুনা মখোয়না শেকেমদা লৈবা ঙমখিদে~।
\v 42 মথংগী নুমিত্তা মীশিংনা লৌবুক লমহাঙদা চৎখিদুনা অবীমেলেক্তা মদু তমখি~।
\v 43 মদুদা মহাক্না মহাক্কী মীশিং পুদুনা কাঙবু অহুমথোক্না খাইদোকখি অমসুং মহাক্না লৌবুক লমহাঙদা লুমদুনা লৈরম্মী, অদুগা মহাক্না য়েংথোকখিবদা মীশিংনা সহরদগী থোক্লকপা অদু উখি; অদুদগী মহাক্না মখোয়গী মায়োক্তা হৌগত্তুনা মখোয়বু হাৎখি~।
\v 44 অবীমেলেক অমসুং মহাক্কা লোয়নবা কাঙবু অদুনা মাঙলোমদা চেন্থোক্তুনা সহরগী থোঙজাউ চঙফম ময়াদা লেপখি; অতোপ্পা কাঙবু অনী অদুনা লৌবুক লমহাঙদা লৈরিবা মী পূম্নমক তম্না চেনশিন্দুনা মখোয়বু হাৎখি~।
\v 45 অদুনা অবীমেলেক্না নুমিৎ চুপ্পা সহর অদুগী মায়োক্তা লান শোক্নখি; অদুগা মহাক্না সহর অদু লৌশিন্দুনা মদুদা লৈবা মী পূম্নমক হাৎখি, অদুগা সহর অদু থুগাইখি অমসুং মদুদা থুম চাইখি~।
\p
\v 46 শেকেমগী লানবনগী লুচিংবা পূম্নমক্না মদু তাবদা বেরীৎ লাইগী য়ূমগী লানবন মনুংদা চঙখি~।
\v 47 শেকেমগী লানবনগী লুচিংবা পূম্নমক মফম অদুদা পূনশিল্লরে হায়বা অবীমেলেক্তা তমখি~।
\v 48 অদুনা অবীমেলেক অমসুং মহাক্কা লোয়নবা মী পূম্নমক্না সালমোন চীংদা কাখৎখি~। মহাক্না মখূত্তা শীংজঙ অমা পায়দুনা উপাম্বীশিংদগী মশা অমা ককথৎখি, অদুগা মদু লৌখত্তুনা মরেংবান্দা থাঙ্গৎলগা মহাক্কা লোয়নবা মীশিংদা হায়খি, <<থুরো! ঐনা তৌখিবা অদু নখোয়না উরে, নখোয়নসু অদুম্না তৌ~।>>
\v 49 মতৌ অদুম্না মী পূম্নমক্না মশা মশাগী উশা ককথত্তুনা অবীমেলেক্কী তুং ইনখি অমসুং উশাশিং অদু লানবন অদুগী মথক্তা থম্লগা মখোয় অদুগী মথক্তা মৈ থাখি~। মদুগী মরম্না শেকেমগী লানবন অদুগী মী পূম্নমক চাউরাক্না নিপা অমসুং নুপী লীশীং অমা শিখি~।
\p
\v 50 অদুদগী অবীমেলেক্না থেবেস্তা চৎখিদুনা থেবেস লাঙ্গোয় চন্দুনা মদু লৌশিনখি~।
\v 51 অদুবু সহর অদুগী মনুংদা অকনবা লানবন অমা লৈরম্মী~। নিপা নুপী পূম্নমক্না অমসুং সহর অদুদা লৈবা মী পূম্নমক্না মদুদা চেনশিনখিদুনা মনুংলোমদগী থোঙ অদু লোনশিনখি অমসুং অকনবা লানবন অদুগী মতোন্দা কাখৎখি~।
\v 52 অবীমেলেক্না লানবন অদু তান্না লাক্লগা মদুগী মায়োক্তা লান শোক্নখি~। মহাক্না লানবন অদু মৈ থানবা মদুগী থোঙদা চঙশিনখি~।
\v 53 অদুবু নুপী অমনা অবীমেলেক্কী কোকথক্তা চক্রিগী মথক থংবা নূঙ অমা থাদদুনা মহাক্কী লৱাই লেম্ফূ অদু থুগাইখি~।
\v 54 অদুদগী অবীমেলেক্না মহাক্কী লানগী খূৎলাই পুবা নহা অদু থুনা কৌদুনা হায়খি, <<নহাক্কী থাঙশাং শত্তোক্তুনা ঐবু হাৎলু, নৎত্রবদি মীশিংনা ঐগী মরমদা হায়গনি, <নুপী অমনা মহাকপু হাৎখি~।> >> মদুদা নহা অদুনা মহাকপু ফাওরেং লেংখি, অদুগা মহাক শিখি~।
\v 55 অবীমেলেক শিরে হায়বা ইস্রায়েলগী মীশিংনা উবদা, মী খুদিংনা মাগী মাগী মফমদা চৎখি~।
\p
\v 56 অবীমেলেক্না মহাক্কী মচীন মনাউ হুম্ফুতরা হাত্তুনা মপাগী মফমদা তৌখিবা ফত্তবা অদু ঈশ্বরনা মঙোন্দা হনবিখি~।
\v 57 শেকেমগী মীশিংগী ফত্তবশিং অদু ঈশ্বরনা মখোয় মশাগী মথক্তা তাহনখি, অদুগা যেরুব্বালগী মচা নিপা যোথামগী শিরাপ মখোয়গী মথক্তা তাখি~।
\c 10
\s1 তোলা
\p
\v 1 অবীমেলেক্কী মতুংদা ইসাখারগী মী দোদোগী মচা নিপা পুৱানা পোকপা তোলানা ইস্রায়েলবু কনবিনবা থোক্লক্লম্মী~। মহাক্না ইফ্রায়িম চীংগী শামিরদা লৈরম্মী~।
\v 2 তোলানা ইস্রায়েলবু চহী কুনহুমদোই ৱায়েল্লম্লগা শিখি অমসুং শামিরদা ফুমখি~।
\s1 যায়ীর
\p
\v 3 মহাক্কী মতুংদা গিলিয়দ মচা যায়ীর থোক্লক্তুনা ইস্রায়েলবু চহী কুন্নিথোই ৱায়েনবিখি~।
\v 4 লোলা কুন্থ্রাদা তোংবা মহাক্কী মচা নিপা কুন্থ্রা লৈরম্মী~। মখোয়গী সহর কুন্থ্রা লৈরম্মী, গিলিয়দকী লমদা ঙসি ফাওবদা সহরশিং অদু \f + \fr 10:4 \fk হাব্বোৎ যায়ীর: \ft অর্থদি <<যায়ীরগী সহর~।>>\f*হাব্বোৎ যায়ীর কৌনরি~।
\v 5 যায়ীর শিখি অমসুং কামোন্দা ফুমখি~।
\s1 হায়বা ইন্দবা অমসুং ওৎনৈবা
\p
\v 6 অদুগা ইস্রায়েল মচাশিংনা অমুক হন্না যেহোবাগী মিৎয়েংদা ফত্তবা তৌখি, \f + \fr 10:6 \fk বাল: \ft অর্থদি <<ইবুংঙো,>> ফিনিসিয়াগী মরু ওইবা লাই~।\f*বাল লাইশিং, \f + \fr 10:6 \fk আষ্টরোৎ: \ft কনান মচাশিংগী লাইরেম্বী~।\f*আষ্টরোৎ, সিরিয়াগী লাইশিং, সীদোনগী লাইশিং, মোৱাবকী লাইশিং, অম্মোন মচাশিংগী লাইশিং অমসুং পলেষ্টী মীশিংগী লাইশিংবু থৌগল তৌখি; অদুগা যেহোবাবু থাদোকখি অমসুং মহাকপু থৌগল তৌখিদে~।
\v 7 মদুদা যেহোবানা ইস্রায়েলগী মথক্তা মৈ হৌনা শাউখি; অদুনা মহাক্না মখোয়বু পলেষ্টী মীশিং অমসুং অম্মোন মচাশিংগী খূত্তা য়োন্থোকখি~।
\v 8 চহী অদুদা মখোয়না ইস্রায়েল মচাশিংবু চহী তরানিপান ৱাহনখি অমসুং ওৎনৈখি~। মখোয় অদুদি যোর্দান তুরেনগী নোংপোক্তা লৈবা অমোরীগী মীশিংগী লৈবাক গিলিয়দতা লৈবনি~।
\v 9 অদুগীসু মথক্তা অম্মোন মচাশিংনা যিহূদাগী মথক্তা, বেনজামিনগী মথক্তা অমসুং ইফ্রায়িমগী ইমুং মনুংগা লান শোক্ননবা যোর্দান তুরেন লান্থোকখি~। মরম অদুনা ইস্রায়েলনা শাথিনা অৱাবা নংখি~।
\p
\v 10 ইস্রায়েল মচাশিংনা যেহোবাগী মফমদা কপচখি, <<ঐখোয়না নহাক্কী মায়োক্তা পাপ তৌখ্রে, মরমদি ঐখোয়না ঐখোয়গী ঈশ্বরবু থাদোক্লগা বাল লাইশিংবু থৌগল তৌখি!>>
\v 11 মদুদা যেহোবানা ইস্রায়েল মচাশিংদা হায়খি, <<ঐনা নখোয়বু ইজিপ মচাশিংদগী, অমোরীগী মীশিংদগী, অম্মোন মচাশিংদগী অমসুং পলেষ্টী মীশিংদগী কনবিখিবা নৎত্রা?
\v 12 সীদোন মচাশিং, অমালেক মচাশিং অমসুং মাওন্দা লৈবা মীশিংনসু নখোয়বু ওৎনৈখি~। মদুদা নখোয়না ঐঙোন্দা কপচখি অমসুং ঐনা নখোয়বু মখোয়গী খূত্তগী কনিবখি~।
\v 13 অদুম ওইনমক, নখোয়না ঐবু থাদোকখি অমসুং অতোপ্পা লাইশিং থৌগল তৌখি~। মরম অদুনা ঐনা নখোয়বু অমুক হন্না কনবিররোই~।
\v 14 নখোয়না খন্দোকখ্রবা লাইশিং অদুদা চত্তুনা কপচরু~। নখোয়গী অৱা-অনংগী মতমদা মখোয়না নখোয়বু কনবিসনু~।>>
\p
\v 15 মদুদা ইস্রায়েল মচাশিংনা যেহোবাদা হায়খি, <<ঐখোয়না পাপ তৌখ্রে~। নহাক্না ফৈ হায়না নীংবা অদু ঐখোয়দা তৌবিয়ু~। ঐখোয়না হায়জরি, ঙসি ঐখোয়বু কনবতদি কনবিয়ু~।>>
\v 16 মখোয়না মখোয়গী মরক্তা লৈবা মীরৈবাক্কী লাইশিং হুন্দোকখি অমসুং যেহোবাবু থৌগল তৌখি~। ইস্রায়েলনা ৱাদুনা লৈবা অদুদা মহাক্কী থৱায় নুঙাইখিদে~।
\v 17 অদুদগী অম্মোনগী মীশিংনা মখোয় মশেন পূনশিল্লগা গিলিয়দতা লানশঙ শাখি~। অদুগা ইস্রায়েল মচাশিংনসু পুলপ পূনশিন্দুনা মিস্পাদা লানশঙ শাখি~।
\v 18 মীশিং, হায়বদি গিলিয়দকী লুচিংবশিংনা অমগা অমগা হায়নখি, <<অম্মোন মচাশিংগা লান শোক্নবা হৌগদবা মী অদু কনানো? মহাক্না গিলিয়দতা লৈরিবা পূম্নমক্কী মকোক ওইগনি~।>>
\c 11
\s1 যিপথা
\p
\v 1 গিলিয়দ মচা যিপথাদি মপাঙ্গল মথৌনা ফবা নিপানি, অদুবু মহাক্তি ওক্তবী অমগী মচা নিপানি; গিলিয়দনা যিপথা পোকখি~।
\v 2 মদুগী মতুংদা গিলিয়দকী নুপীনা মচা নিপাশিং পোকখি; নুপী অদুগী মচা নিপাশিংনা চাউরক্লবদা মখোয়না যিপথাবু তান্থোকখি, অদুগা মখোয়না মঙোন্দা হায়খি, <<নহাক্না ঐখোয়গী ইপাগী ইমুংদা ফংফম থোকপা শরূক ফংলোই, মরমদি নহাক্তি অতোপ্পা নুপী অমগী মচা নিপানি~।>>
\v 3 মদুদা যিপথানা মহাক্কী মনাউশিংদগী চেনখিদুনা টোবকী লৈবাক্তা লৈখি; কান্নদ্রবা মীওইশিংনা যিপথাগা তিন্নদুনা মহাক্কা লোয়ননা চত্থোকখি~।
\p
\v 4 মতমগী মতুং ইন্না অসুম্না থোকখি, অম্মোন মচাশিংনা ইস্রায়েলগী মায়োক্তা লান শোক্নখি~।
\v 5 অম্মোন মচাশিংনা ইস্রায়েলগী মায়োক্তা লান শোক্নবা মতমদা গিলিয়দকী অহনশিংনা টোবকী লৈবাক্তগী যিপথাবু লৌরুনবা চৎখি~।
\v 6 মখোয়না যিপথাদা হায়খি, <<ঐখোয়না অম্মোন মচাশিংগা লান শোক্ননবা, লাক্তুনা ঐখোয়গী লাঞ্জিংবা ওইবিয়ু~।>>
\v 7 অদুনা যিপথানা গিলিয়দকী অহনশিংদা হায়খি, <<নখোয়না ঐবু য়েংথিদুনা ঐগী ইপাগী য়ূমদগী তান্থোকখিবা নৎত্রা? নখোয়না ৱারবা মতমদা করিগী ঐগী নাক্তা লাক্লিবনো?>>
\v 8 গিলিয়দকী অহনশিংনা যিপথাদা হায়খি, <<মরম অসিগীদমক নহাক্না ঐখোয়গা লোয়ননা চত্তুনা অম্মোন মচাশিংগা লান শোক্ননবা অমসুং নহাক্না গিলিয়দতা লৈরিবা মী পূম্নমক্কী মকোক ওইননবা হৌজিক ঐখোয়না নঙোন্দা অমুক হন্না লাক্লিবনি~।>>
\v 9 যিপথানা গিলিয়দকী অহনশিংদা হায়খি, <<অম্মোন মচাশিংগা লান শোক্ননবা নখোয়না ঐবু অমুক য়ূমদা পুবিরবদি অমসুং যেহোবানা মখোয়বু ঐঙোন্দা পীবিরবদি, ঐনা নখোয়গী মকোক ওইগদ্রা?>>
\v 10 গিলিয়দকী অহনশিংনা যিপথাদা হায়খি, <<নহাক্কী ৱাগী মতুং ইন্না ঐখোয়না তৌদ্রবদি যেহোবানা ঐখোয়গী ইরক্তা সাক্ষী ওইগনি~।>>
\v 11 অদুদগী যিপথানা গিলিয়দকী অহনশিংগা চৎমিন্নখি~। অদুগা মীশিংনা মহাকপু মকোক অমসুং মখোয়গী মথক্তা লাঞ্জিং পুরেন ওইহনখি; যিপথানা মহাক্কী ৱা পূম্নমক অসি মিস্পাদা যেহোবাগী মাঙদা হায়খি~।
\p
\v 12 যিপথানা অম্মোন মচাশিংগী নিংথৌদা পাউ পুবা মীশিং থাদুনা হায়রকই, <<নহাক্না ঐগী লমদা ঐগী মায়োক্তা লান শোক্ননবা লাক্লিবসি, নহাক্কা ঐগগী মরক্তা করি নুঙাইতবা লৈবগে?>>
\v 13 অম্মোন মচাশিংগী নিংথৌনা যিপথাগী পাউ পুবশিংদা খুমখি, <<মরমদি ইস্রায়েলনা ইজিপ্তগী থোক্লকপা মতমদা মখোয়না আর্নোন্দগী যাব্বোক অমসুং যোর্দান তুরেন ফাওবদা লৈবা ঐগী লম লৌখ্রে~। মরম অদুনা হৌজিক লমশিং অদু ঈঙথনা হঞ্জিনবিয়ু~।>>
\v 14 মদুদা যিপথানা অমুক হন্না অম্মোন মচাশিংগী নিংথৌগী মফমদা পাউ পুবশিং থাখি~।
\v 15 মখোয়না মঙোন্দা হায়খি, <<যিপথানা অসুম্না হায়, <ইস্রায়েলনা মোৱাবকী লম নৎত্রগা অম্মোন মচাশিংগী লম লৌখিদে;
\v 16 ইস্রায়েলনা ইজিপ্তগী থোক্লকপদা মখোয়না লমহাঙ ফাওদুনা অঙাঙবা সমুদ্র ফাওবা চৎখি অমসুং কাদেশ্তা লাকখি~।
\v 17 অদুদগী ইস্রায়েলনা ইদোমগী নিংথৌগী মফমদা পাউ পুবশিং থাদুনা হায়রকই, <<ঐনা নঙোন্দা নোঞ্জরি, নহাক্কী লৈবাক ফাওদুনা ঐবু চৎপা য়াহনবিয়ু,>> অদুবু ইদোমগী নিংথৌনা তাবিখিদে~। মতৌ অদুগুম্না মখোয়না মোৱাবকী নিংথৌগী মফমদসু পাউ পুবশিং থাখি, অদুবু মহাক্না য়াখিদে~। অদুনা ইস্রায়েলনা কাদেশ্তা লৈখি~।
\v 18 অদুদগী ইস্রায়েলনা লমহাঙ ফাওদুনা চৎখি, অদুগা ইদোমগী লৈবাক অমসুং মোৱাবকী লৈবাক কোইদুনা চৎলগা মোৱাবকী নোংপোক থংবা শরূক্তা লাকখি অমসুং আর্নোনগী ৱাংমদা লানশঙ শাখি~। অদুবু মখোয়না মোৱাবকী ঙমখৈদদি চঙখিদে~। মরমদি আর্নোন্দি মোৱাবকী ঙমখৈনি~।
\v 19 অদুদগী ইস্রায়েলনা অমোরীগী মীশিংগী নিংথৌ সীহোন্দা অমসুং হেশবোনগী নিংথৌদা পাউ পুবশিং থাখি; ইস্রায়েলনা মঙোন্দা হায়খি, <<ঐখোয়না নঙোন্দা নোঞ্জরি, ঐখোয়না নহাক্কী লৈবাক ফাওদুনা ঐখোয় ইশাগী ইফমদা চৎপা য়াবিয়ু~।>>
\v 20 অদুবু ইস্রায়েলনা মহাক্কী লৈবাক ফাওদুনা চৎকনি হায়বা সীহোন্না ইস্রায়েলবু থাজখিদে~। সীহোন্না মহাক্কী মী পূম্নমক খোমজিল্লগা যহাস্তা লানশঙ শাদুনা ইস্রায়েলগা লান শোক্নখি~।
\v 21 মদুদা ইস্রায়েলগী ঈশ্বর যেহোবানা সীহোন অমসুং মহাক্কী মী পূম্নমক ইস্রায়েলগী মখূত্তা পীথোকখি~। মখোয়না মখোয়বু হাৎখি~। অদুগা ইস্রায়েলনা লৈবাক অদুদা লৈবা অমোরীগী মীশিংগী লম খূৎ চনখি~।
\v 22 মখোয়না আর্নোন্দগীনা যাব্বোক ফাওবা অমসুং লমহাঙদগীনা যোর্দান তুরেন ফাওবদা লৈবা অমোরীগী মীশিংগী লৈবাক পূম্নমক খূৎ চনখি~।
\v 23 ইস্রায়েলগী ঈশ্বর যেহোবানা অমোরীগী মীশিংবু মহাক্কী মী ইস্রায়েলগী মমাঙদগী তান্থোকখ্রবনিনা নহাক্না মদু খূৎ চনগদৌরিব্রা?
\v 24 নহাক্কী লাই কেমোশনা নঙোন্দা পীবা অদু নহাক্না খূৎ চল্লোইদ্রা? ঐখোয়গী ঈশ্বর যেহোবানা ঐখোয়গী ইমাঙদগী তান্থোকখ্রবা মফম অদু ঐখোয়না খূৎ চনগনি~।
\v 25 নহাক্না মোৱাবকী নিংথৌ, সিপ্পোরগী মচা নিপা বালাক্তগী হেন্না ফব্রা? মহাক্না ইস্রায়েলগা খৎনখিব্রা নৎত্রগা মহাক্না মখোয়গা লান শোক্নখিব্রা?
\v 26 ইস্রায়েলনা হেশবোন অমসুং মদুগী খুঙ্গংশিংদা, অরোয়ের অমসুং মদুগী খুঙ্গংশিংদা অমসুং আর্নোনগী মনাক্তা লৈবা সহরশিংদা চহী চাহুম লৈরম্মী~। মতম অদুদা নখোয়না মখোয় অদু লৌশিনহৌদবা করিগীনো?
\v 27 মরম অদুনা ঐনা নহাক্কী মায়োক্তা পাপ তৌখিদে, অদুবু নহাক্না ঐগী মায়োক্তা লান শোক্নদুনা ঐঙোন্দা অরানবা তৌরবনি~। ৱায়েন মপু, যেহোবানা ইস্রায়েল মচাশিং অমসুং অম্মোন মচাশিংগী মরক্তা ৱায়েনবিসনু~।> >>
\v 28 অদুম ওইনমক অম্মোন মচাশিংগী নিংথৌনা যিপথানা মঙোন্দা থারকখিবা ৱাশিং অদু তাবিখিদে~।
\s1 যিপথাগী ৱাশক
\p
\v 29 মদুদা যেহোবাগী থৱায়না যিপথাগী মথক্তা লাকখি, অদুগা মহাক্না গিলিয়দ অমসুং মনাসে লান্থোকখি~। অদুগা মহাক্না গিলিয়দকী মিস্পা লান্থোকখি অমসুং গিলিয়দকী মিস্পাদগী মহাক্না অম্মোন মচাশিংগী মনাক্তা চৎখি~।
\v 30 অদুদগী যিপথানা যেহোবাদা ৱাশক অমা শক্তুনা হায়খি, <<নহাক্না অম্মোন মচাশিংবু ঐগী খূত্তা শোয়দনা পীবিরবা,
\v 31 অদু ওইরবদি ঐনা অম্মোন মচাশিংদগী ঈঙথনা হল্লকপদা, ঐগী য়ূমগী থোঙশিংদগী ঐবু উনবা থোক্লকপা অদু যেহোবাগী শোয়দনা ওইগনি, অদুগা ঐনা মদু মৈ থাদোকপগী কৎনপোৎ ওইনা কৎকনি~।>>
\p
\v 32 যিপথানা অম্মোন মচাশিংগা লান শোক্ননবা মখোয়গী মনাক্তা লান্থোক্তুনা চৎখি~। যেহোবানা মখোয়বু মহাক্কী খূত্তা পীবিখি~।
\v 33 অদুগা মহাক্না অরোয়েরদগীনা মিন্নীৎ চঙফম ফাওবদা লৈবা মখোয়বু, সহর কুন অমসুং \f + \fr 11:33 \fk অবেল করামীম: \ft অঙ্গুর ইংখোলশিংগী তম্পাক~।\f*অবেল করামীম ফাওবা মশীং লাকঙমদবা মীহাৎনা হাৎখি~। অসুম্না অম্মোন মচাশিং অসি ইস্রায়েল মচাশিংগী মমাঙদা নমথখি~।
\v 34 যিপথানা মিস্পাদা লৈবা মহাক্কী ময়ূমদা হল্লকখি, অদুগা য়েংউ, মহাক্কী মচা নুপীনা খঞ্জুরী পায়রগা জগোই শার শারদুনা মহাকপু উনবা থোক্লকখি~। মহাক অসি যিপথাগী অমতা ঙায়বী মচা নুপীনি~। মহাক নত্তনা মহাক্কী মচা নিপা অমসুং মচা নুপী অতৈ লৈরমদে~।
\v 35 অদুগা অসুম্না থোকখি, মহাক্না মচা নুপীবু উবদা মহাক্না মশাগী মফি মরোন শেগায়রগা লাউদুনা হায়খি, <<অৱাবনিদা! ইপাগী ইবেম্মা, নহাক্না ঐবু লৈখা তাহল্লে! ঐবু ৱাহল্লিবশিংগী মরক্তা নহাকসু অমা ওইরে; মরমদি ঐনা যেহোবাগী মফমদা ইচীন্না হায়দোকখ্রে, অদুগা ঐনা ঙাক্তবা ঙম্লরোই~।>>
\v 36 মচা নুপীনা মঙোন্দা হায়খি, <<ইপা ইবুংঙো, নহাক্না যেহোবাদা হায়দোকখ্রবনিনা নহাক্কী চিন্দগী হায়দোকখিবা অদুমক ঐঙোন্দা তৌবিয়ু, মরমদি যেহোবানা নহাক্কীদমক নহাক্কী য়েক্নবা অম্মোন মচাশিংগী মথক্তা লমন খুম্বিখ্রে~।>>
\v 37 মদুদা মহাক্না মপাদা হায়খি, <<ঐগীদমক থবক অসি তৌবিয়ু; ঐনা চীংদা কাখৎ কূমথা তৌনবা, অদুগা ঐ অমসুং ঐগী মরূপশিংনা ঐগী অশেংবী লৈশাবী ওইবগী মরমদা তেংথা নাওইনবা থা অনীগীদমক ঐবু থাদোকপিয়ু~।>>
\v 38 যিপথানা হায়খি, <<চৎলু~।>> মহাক্না মচা নুপীবু থা অনীগীদমক থাদোকপিখি; অদুদগী মহাক্না মরূপশিংগা লোয়ননা চৎখি অমসুং মহাক্কী অশেংবী লৈশাবী ওইবগী মরমদা চীংথক্তা তেংথা নাওইখি~।
\v 39 অদুগা অসুম্না থোকখি, থা অনীগী মতুংদা মহাক্না মপাগী মফমদা হল্লকখি~। মপানা ৱাশকখিবা মহাক্কী ৱাশক্কী মতুং ইন্না মঙোন্দা তৌখি~। মহাক্তি নিপা মশক খঙদ্রিবীনি~। অদুগা থৌদোক অদু ইস্রায়েলদা পথাপ অমা ওইরকখি~।
\v 40 চহী খুদিংগী নুমিৎ মরিনি ইস্রায়েলগী মচা নুপীশিংনা গিলিয়দ মচা যিপথাগী মচা নুপীগীদমক তেংথাবা চৎখি~।
\c 12
\s1 যিপথাগা ইফ্রায়িমগা লান্থেংনবা
\p
\v 1 ইফ্রায়িমগী মীশিংনা মখোয় মশেন পুলপ পূনশিন্দুনা অৱাংলোমদা লান্থোক্তুনা চৎখি অমসুং যিপথাদা হায়খি, <<নহাক্না অম্মোন মচাশিংগা লান শোক্ননবা লান্থোক্তুনা চৎপা মতমদা নহাক্কা লোয়ননা চৎনবা ঐখোয়বু কৌরমদবা করিগীনো? ঐখোয়না নহাক্কা কোন্ননা নহাক্কী য়ূম মৈ থাগনি!>>
\v 2 যিপথানা মখোয়দা হায়খি, <<ঐ অমসুং ঐগী মীশিংনা অম্মোন মচাশিংগা কন্না খৎনখি; ঐনা নখোয়বু কৌবা মতমদা, নখোয়না ঐবু মখোয়গী খূত্তগী কনবিখিদে~।
\v 3 অদুনা নখোয়না ঐবু কনবিররোই হায়বা উদুনা ঐনা থৱায় খূবাক্তা হাপ্ত‌ুনা অম্মোন মচাশিংগী মায়োক্তা লান্থোকখি; যেহোবানা মখোয়বু ঐগী খূত্তা পীথোকখি~। ঐগা লান শোক্ননবা নখোয়না ঙসি ঐঙোন্দা করিগী লাক্লিবনো?>>
\v 4 মদুদা যিপথানা গিলিয়দকী মী পূম্নমক পূনশিনহল্লগা ইফ্রায়িমগা লান শোক্নখি~। অদুগা গিলিয়দকী মীশিংনা ইফ্রায়িম্বু মায়থীবা পীখি, মরমদি মখোয়না হায়খি, <<হে গিলিয়দ মচাশিং, নখোয়দি ইফ্রায়িমগী মীশিংগী মরক্তা অমসুং মনাসে মচাশিংগী মরক্তা ইফ্রায়িমগী মীচেন্নি~।>>
\v 5 গিলিয়দ মচাশিংনা ইফ্রায়িমগী মীশিংগী মাঙদা যোর্দান তুরেনগী ঈরানফমশিং লৌশিনখি~। ইফ্রায়িমগী মীচেনশিংনা <<ঐ লান্থোকচগে,>> হায়বা মতমদা, গিলিয়দকী মীশিংনা মঙোন্দা হংখি, <<নহাক ইফ্রায়িমগী মীরা?>> মহাক্না <<নত্তে>> হায়না খুম্লবদি,
\v 6 মখোয়না মঙোন্দা হায়গনি, <<\f + \fr 12:6 \fk শিব্বোলেৎ: \ft অর্থদি <<তুরেন>> নৎত্রগা <<ঈশিং ঈচাউ~।>>\f*শিব্বোলেৎ>> হায়য়ু~। অদুবু মহাক্না হায়খি, <<\f + \fr 12:6 \fk সিব্বোলেৎ: \ft অর্থদি <<তুরেন>> নৎত্রগা <<ঈশিং ঈচাউ~।>>\f*সিব্বোলেৎ;>> মরমদি মহাক্না ৱাহৈ অদু চুম্না হায়বা ঙমখিদে~। মদুদা মখোয়না মহাকপু ফাদুনা যোর্দান তুরেনগী ঈরানফমদা হাৎখি~। মতম অদুদা ইফ্রায়িমগী মী লীশীং নিফুনিথোইরোম শিখি~।
\v 7 যিপথানা ইস্রায়েলবু চহী তরুক চিংবিখি~। অদুদগী গিলিয়দ মচা যিপথা শিখি অমসুং গিলিয়দকী সহর অমদা মহাকপু ফুমখি~।
\s1 ইবসান
\p
\v 8 অদুগা মহাক্কী মতুংদা বেৎলেহেমগী ইবসান্না ইস্রায়েলবু চিংবিখি~।
\v 9 অদুগা মহাক্কী মচা নিপা কুন্থ্রা অমসুং মচা নুপী কুন্থ্রা লৈরম্মী~। মহাক্না মচা নুপী কুন্থ্রা অদু মপান্দা লুহোংদুনা পীখি অমসুং মপান্দগী মমৌ নুপী কুন্থ্রা অমা মচা নিপাশিংগীদমক লৌখি~। মহাক্না ইস্রায়েলবু চহী তরেৎ ৱায়েনবিখি~।
\v 10 অদুদগী ইবসান শিখি অমসুং বেৎলেহেমদা ফুমখি~।
\s1 এলোন
\p
\v 11 মহাক্কী মতুংদা জেবূলূন মচা এলোন্না ইস্রায়েলবু চিংবিখি~। মহাক্না ইস্রায়েলবু চহী তরা ৱায়েনবিখি~।
\v 12 জেবূলূন মচা এলোন শিখি অমসুং জেবূলূন লৈবাক্তা লৈবা আয়ালোন্দা ফুমখি~।
\s1 অব্দোন
\p
\v 13 মহাক্কী মতুংদা পিরাথোন্দা লৈবা হিল্লেলগী মচা নিপা অব্দোন্না ইস্রায়েলবু ৱায়েনবিখি~।
\v 14 মহাক্কী মচা নিপা নিফু অমসুং মশূ নিপা কুন্থ্রা লৈরম্মী~। মখোয়না লোলা হুম্ফুতরাদা তোংখি: মহাক্না ইস্রায়েলবু চহী নিপান ৱায়েনবিখি~।
\v 15 পিরাথোন্দা লৈবা হিল্লেলগী মচা নিপা অব্দোন শিখি অমসুং অমালেক মচাশিংগী চীংদা ইফ্রায়িমগী লম পিরাথোন্দা ফুমখি~।
\c 13
\s1 সেমসন পোকপা
\p
\v 1 ইস্রায়েল মচাশিংনা যেহোবাগী মিৎয়েংদা অমুক হন্না ফত্তবা তৌখি, অদুগা যেহোবানা মখোয়বু চহী নিফু পলেষ্টী মীশিংগী মখূত্তা পীথোকখি~।
\p
\v 2 অদুগা সোরাদা দান মচাশিংগী ইমুংদগী মনোহ কৌবা নিপা অমা লৈরম্মী; মহাক্কী নুপীদি চাবোক্তবীনি অমসুং অঙাং পোক্লমদে~।
\v 3 যেহোবাগী দূত অদুনা নুপী অদুদা উহনবিদুনা মঙোন্দা হায়খি, <<তশেংনমক, নহাক চাবোক্তবীনি, নহাক অঙাং পোক্তে, অদুবু নহাক মীরোন্দুনা নচা নিপা অমা পোক্কনি~।
\v 4 মরম অদুনা হৌজিক, ঐনা নঙোন্দা হায়রি, নহাক য়ু নৎত্রগা ময়াই কাবা য়ু থক্তনবা নশা ঙাক-শেল্লু অমসুং শেংদবা চিঞ্জাক অমতা চাগনু~।
\v 5 মরমদি য়েংউ, নহাক মীরোনগনি অমসুং নচা নিপা অমা পোক্কনি~। মহাক্কী কোকথক্তা শমকোকথাঙ থারোইদবনি, মরমদি অঙাং অসি পূকনুংদগী ঈশ্বরগী মফমদা \f + \fr 13:5 \fk নাজীর: \ft অর্থদি <<খাইদোক্লবা~।>>\f*নাজীরগী ৱাশক লৌবা মী ওইগনি~। মহাক্না ইস্রায়েলগী মচাশিংবু পলেষ্টী মীশিংগী মখূত্তগী কনবিবা হৌরগনি~।>>
\p
\v 6 নুপী অদুনা মপুরোইবগী মনাক্তা চত্তুনা হায়খি, <<ঈশ্বরগী মী অমা ঐঙোন্দা লাকখি, মহাক্কী মায়থোং অদু অকিবগী মশক ওইবা ঈশ্বরগী দূত অমগুম মাল্লম্মী; মহাক কদায়দগী লাকপনো হায়বা ঐনা মঙোন্দা হংখিদে, অদুগা মহাক্না মহাক্কী মমিংসু ঐঙোন্দা হায়রমদে~।
\v 7 মহাক্না ঐঙোন্দা হায়খি, <য়েংউ, নহাক মীরোল্লগনি অমসুং নচা নিপা অমা পোক্কনি~। হৌজিক নহাক য়ু নৎত্রগা ময়াই কাবা য়ু থক্কনু; শেংদবা চিঞ্জাক অমতা চাগনু, মরমদি অঙাং অসি পূকনুংদগী মহাক্না শিবা ফাওবা ঈশ্বরগী মফমদা নাজীরগী ৱাশক লৌবা মী ওইগনি~।> >>
\p
\v 8 মনোহনা যেহোবাদা নোঞ্জদুনা হায়খি, <<হে ঐগী ইবুংঙো, নহাক্না থাখিবা ঈশ্বরগী মী অদু অমুক হন্না ঐখোয়দা লাকহনবিয়ু অমসুং পোক্কদবা অঙাং অদুদা ঐখোয়না করি তৌগদগে হায়বা ঐখোয়দা তাকহনবিয়ু~।>>
\v 9 ঈশ্বরনা মনোহগী খোঞ্জেন তাবিখি, অদুগা নুপী অদুনা লৌবুক লমহাঙদা ফমদুনা লৈরিঙৈদা ঈশ্বরগী দূত অদুনা অমুক হন্না নুপী অদুগী মফমদা হল্লকখি; অদুবু মহাক্কী মপুরোইবা মনোহদি মহাক্কা লোয়ননা লৈরমদে~।
\v 10 মতম অদুদা নুপী অদুনা তহা তহানা চেনখি অমসুং মপুরোইবদা তমদুনা মঙোন্দা হায়খি, <<য়েংউ, নুমিৎ অদুদা ঐঙোন্দা লাক্লম্বা মী অদু ঐঙোন্দা উহল্লরে~।>>
\v 11 মদুদা মনোহনা হৌগৎলগা মহাক্কী নুপীগী মতুং ইনখি~। অদুগা মহাক্না মী অদুগী মনাক্তা লাক্লগা মঙোন্দা হায়জখি, <<নুপী অসিদা ৱা ঙাঙবিরম্বা মী অদু নহাক্লা?>> মহাক্না খুমখি, <<ঐনি~।>>
\v 12 মনোহনা হায়খি, <<নহাক্কী ৱাশিং অসি থুংসনু~। ঐখোয়না অঙাং অসিদা করম্না য়াথং পীগনি অমসুং ঐখোয়না মহাক্কা করম্না লোয়নগনি?>>
\v 13 যেহোবাগী দূত অদুনা মনোহদা হায়খি, <<ঐনা নহাক্কী নুপীদা হায়খিবা ৱা খুদিং মহাক্না তৌনবা চেকশিনগদবনি~।
\v 14 মহাক্না অঙ্গুরদগী থোকপা করিগুম্বা অমতা চারোইদবনি, মহাক্না য়ু নৎত্রগা ময়াই কাবা য়ু অমতা থক্লোইদবনি, শেংদবা চিঞ্জাক চারোইদবনি~। ঐনা মঙোন্দা হায়বা পূম্নমক মহাক্না তৌগদবনি~।>>
\p
\v 15 মদুদা মনোহনা যেহোবাগী দূত অদুদা হায়খি, <<ঐনা নঙোন্দা নোঞ্জরি, ঐখোয়না নহাকপু খামজরি, ঐখোয়না নহাক্কীদমক হামেং মচা অমা থৌরাঙ তৌগনি~।>>
\v 16 যেহোবাগী দূত অদুনা মনোহদা হায়খি, <<নহাক্না ঐবু খাম্লবসু ঐনা নহাক্কী তল চারোই~। অদুবু নহাক্না মৈ থাদোকপগী কৎনপোৎ কৎনীংলবদি, নহাক্না মদু যেহোবাগী মফমদা কৎকদবনি~।>> মরমদি মহাক অসি যেহোবাগী দূতনি হায়বা মনোহনা খঙলমদে~।
\v 17 মনোহনা যেহোবাগী দূত অদুদা হায়খি, <<নহাক্কী ৱাশিং অদু থুংলবা মতমদা ঐখোয়না নহাকপু ঈকাই খুম্নজনবা নহাক্কী মিং করি কৌবগে?>>
\v 18 যেহোবাগী দূত অদুনা মনোহদা হায়খি, <<নহাক্না অসুম্না ঐগী মিং হংলিবা করিগীনো? মসিদি \f + \fr 13:18 \fk অঙকপনি: \ft অর্থদি মীওইবগী ৱাখন্না লাম্বা ফংদবা~।\f*অঙকপনি~।>>
\v 19 অদুদগী মনোহনা মহৈ মরোংগী কৎনপোৎকা লোয়ননা হামেং মচা অমা লৌরগা নূঙজাউ অদুগী মথক্তা যেহোবাগী মফমদা কৎচখি; মনোহ অমসুং মহাক্কী নুপীনা য়েংদুনা লৈরিঙৈদা মহাক্না অঙকপা থবক তৌখি~।
\v 20 অদুগা অসুম্না থোকখি, লাৎনপূংদগী মৈরি অদু অতিয়ারোমদা কাখৎখিবা মতমদা যেহোবাগী দূত অদু লাৎনপূংগী মৈরিদা কাখৎখি~। অদুগা মনোহ অমসুং মহাক্কী নুপীনা য়েংখি অমসুং মখোয়না মমায় লৈপাক তানা খুরুম্লম্মী~।
\v 21 যেহোবাগী দূত অদুনা মনোহ অমসুং মহাক্কী নুপীবু অমুক উহন্দ্রবদা মহাক অসি যেহোবাগী দূতনি হায়বা মনোহনা খঙখি~।
\v 22 অদুদগী মনোহনা মহাক্কী নুপীদা হায়খি, <<ঐখোয় শোয়দনা শিরগনি, মরমদি ঐখোয়না ঈশ্বরবু উজরে~।>>
\v 23 মহাক্কী নুপীনা মঙোন্দা হায়খি, <<যেহোবানা ঐখোয়বু হাৎনীংলম্লবদি, মৈ থাদোকপগী কৎনপোৎ অমসুং মহৈ মরোংগী কৎনপোৎ অদু ঐখোয়গী খূত্তগী লৌরম্লোই, অদুগা মহাক্না পূম্নমক অসি ঐখোয়দা উহনবিরম্লোই অমসুং অসিগুম্বা অকক্নবা মতম অসিদা মহাক্না অসিগুম্বা ৱাশিং অসি ঐখোয়দা হায়বিরম্লোই~।>>
\p
\v 24 অদুদগী নুপী অদুনা মচা নিপা অমা পোক্লে অমসুং মহাক্কী মমিং সেমসন থোনখি; অঙাং অদু চাউরকখি অমসুং যেহোবানা মহাকপু বোর পীখি~।
\v 25 সোরা অমসুং এষ্টাওলগী মরক্তা লৈবা দানগী ফিয়ূমদা যেহোবাগী থৱায়না মহাকপু চিংবিবা হৌখি~।
\c 14
\s1 সেমসন্না নুপী থিবা
\p
\v 1 সেমসন্না তিম্নাদা চৎখি অমসুং তিম্নাদা পলেষ্টী মীশিংগী নিঙোনশিংগী মরক্তগী নুপী অমা উখি~।
\v 2 মহাক্না হল্লক্তুনা মপা অমসুং মমাদা হায়খি, <<ঐনা তিম্নাদা পলেষ্টী মীশিংগী নিঙোনশিংগী মরক্তগী নুপী অমা উরে; মরম অদুনা হৌজিকমক ঐগীদমক মহাকপু নুপী ওইনা লৌবিয়ু~।>>
\v 3 মদুদা মহাক্কী মপা অমসুং মমানা মঙোন্দা হায়খি, <<নহাক্কী নচিন ননাউশিংগী নিঙোনশিংগী মরক্তা নৎত্রগা ঐগী মীশিংগী মরক্তা নুপী অমতা লৈত্রব্রা? মদুগী মরম্না নহাক্না ঊন কক্তবা পলেষ্টী মীশিংগী মরক্তগী নুপী থিবা চৎলিব্রা?>> সেমসন্না মপাদা হায়খি, ঐগীদমক মহাকপু লৌবিয়ু, মরমদি মহাক্না ঐবু শুমহৎলে~।>>
\v 4 অদুবু মহাক্কী মপা অমসুং মমানদি মদু যেহোবাদগীনি হায়বা খঙলমদে, মরমদি যেহোবানা পলেষ্টী মীশিংগী মথক্তা খুদোংচাবা থিরম্মী~। মতম অদুদা পলেষ্টী মীশিংনা ইস্রায়েলগী মথক্তা পাল্লম্মী~।
\p
\v 5 মরম অদুনা সেমসন্না মহাক্কী মপা অমসুং মমাগা তিম্নাদা চৎখিদুনা তিম্নাগী অঙ্গুর ইংখোন্দা লাকখি~। অদুগা য়েংউ, কাঙদোং ফারবা নোংশা অমনা মঙোন্দা ঙংলম্মী~।
\v 6 যেহোবাগী থৱায়না সেমসনগী মথক্তা কন্না লাকখি~। মহাক্কী মখূত্তা করিসু লৈরমদ্রবসু মহাক্না নোংশা অদু হামেং মচা অমা শেগায়বগুম্না শেগায়খি~। অদুবু মহাক্না তৌখিবা অদু মহাক্না মপা মমাদা হায়খিদে~।
\v 7 সেমসন্না চৎখিদুনা নুপী অদুগা ৱারী শাখি; মহাক্না সেমসনবু য়াম্না শুমহৎলম্মী~।
\p
\v 8 মতম খরগী তুংদা সেমসন্না মহাকপু লৌবা লাকপা মতমদা নোংশাগী অশিবা মশা অদু য়েংনবা মহাক্না লৈথোকখি~। অদুগা য়েংউ, হয়িংখোই শঙ্গু অমগা খোইহিগা নোংশাগী অশিবা মশা অদুদা লৈরম্মী~।
\v 9 মহাক্না মদুদগী খোইহি খরা মখূত্তা লৌরগা মদু চার চারগা চৎখি, অদুগা মহাক্না মপা অমসুং মমাগী মনাক্তা হল্লকপা মতমদা মহাক্না মখোয়দা খোইহি খরা পীখি, অদুগা মখোয়নসু মদু চাখি~। অদুবু মহাক্না মপা মমাদা খোইহি অদু নোংশাগী অশিবা মশাদগী লৌরকপনি হায়খিদে~।
\p
\v 10 মহাক্কী মপানা নুপী অদুগী মনাক্তা চৎখি~। সেমসন্না মফম অদুদা চাক খাঙখি, মরমদি পাখংশিংনা অসুম্না তৌবগী চৎনরকপা অমা লৈরম্মী~।
\v 11 মখোয়না মহাকপু উবদা, মখোয়না মহাক্কা লোয়ননবা মী কুন্থ্রা পুরকখি~।
\p
\v 12 মদুদা সেমসন্না মখোয়দা হায়খি, <<ঐ নখোয়দা পাখোঙ অমা চনগে~। চাকখাঙবগী নুমিৎ তরেৎনিগী মনুংদা নখোয়না ঐঙোন্দা পাখোঙ অদু চপ চানা ফোংলবদি অমসুং পুথোকপা ঙম্লবদি, ঐনা নখোয়দা লিনেনগী ফিজোন কুন্থ্রা অমসুং শেৎনবা ফি কুন্থ্রা পীগনি~।
\v 13 অদুবু করিগুম্বা নখোয়না মদু ঐঙোন্দা ফোংবা ঙমদ্রবদি, নখোয়না ঐঙোন্দা লিনেনগী ফিজোন কুন্থ্রা অমসুং শেৎনবা ফি কুন্থ্রা পীগদবনি~।>> মখোয়না মঙোন্দা হায়খি, <<ঐখোয়না তানবা পাখোঙ অদু চল্লু~।>>
\v 14 সেমসন্না মখোয়দা হায়খি,
\q1 <<চারিবা অদুদগী চানবা খরা থোক্লকখি,
\q1 অকনবা অদুদগী অথুম্বা খরা থোক্লকখি~।>>
\m নুমিৎ হুম্নি মখোয়না পাখোঙ অদু ফোংবা ঙমখিদে~।
\p
\v 15 তরেৎনিশুবা নুমিত্তা মখোয়না মহাক্কী নুপীদা হায়খি, <<মহাক্না পাখোঙ অদু ঐখোয়দা ফোংনবা নহাক্কী নপুরোইবদা থেম্মু, অদু নৎত্রবদি ঐখোয়না নহাক অমসুং নহাক্কী নপাগী য়ূম মৈ থাগনি~। ঐখোয়গী অরৈবা অদু লৌনবা নখোয়না ঐখোয়বু কৌবা নৎত্রা?>>
\v 16 মদুদা সেমসনগী নুপীনা মহাক্কী মমাঙদা কপ্ত‌ুনা হায়খি, <<নহাক্না ঐবু য়েংথি অমসুং ঐবু নুংশিদে! নহাক্না ঐগী মীশিংদা পাখোঙ চল্লে, অদুবু নহাক্না ঐঙোন্দদি মদু ফোংদে~।>> মহাক্না মঙোন্দা হায়খি, <<য়েংউ, ঐনা মদু ইপা অমসুং ইমাদসু ফোংদোক্তে~। অদুগা ঐনা মদু নঙোন্দা ফোংদোক্কদ্রা?>>
\v 17 চাক খাঙলিঙৈ নুমিৎ তরেৎনি অদু মহাক্না মহাক্কী মাঙদা কপচখি~। অদুগা তরেৎনিশুবা নুমিত্তা অসুম্না থোকখি, মহাক্না য়াম্না কন্না তকশিনবদগী সেমসন্না মঙোন্দা হায়খি~। অদুদগী মহাক্না মহাক্কী মীশিংগী মচাশিংদা পাখোঙ অদু ফোংখি~।
\v 18 মরম অদুনা সহর অদুগী মীশিংনা তরেৎনিশুবা নুমিত্তা, নুমিৎ তাদ্রিঙৈদা মঙোন্দা পাখোঙ অদু ফোংখি,
\q1 <<খোইহিদগী হেন্না থুম্বা করিনো?
\q1 নোংশাদগী হেন্না কনবা করিনো?>>
\m সেমসন্না মখোয়দা হায়খি,
\q1 <<নখোয়না ঐগী শন হাতমগা শম্বোৎ খোইরমদ্রবদি,
\q1 নখোয়না ঐগী পাখোঙ ফোংবা ঙম্লম্লোইদবনি~।>>
\p
\v 19 অদুদগী যেহোবাগী থৱায়না মহাক্কী মথক্তা য়াঙনা লাকখি~। মহাক্না আস্কিলোন্দা চৎখিদুনা মখোয়গী মী কুন্থ্রা হাত্তোকখি, অদুগা মহাক্না মখোয়গী ফিরোন লৌখি অমসুং শেৎনবা ফিশিং পাখোঙ ফোংখিবা মীশিং অদুদা পীখি~। অদুগা মহাক্না মৈ হৌনা শাউদুনা মহাক্কী মপাগী য়ূমদা হল্লকখি~।
\v 20 অদুবু সেমসনগী নুপী অদু, মহাক্কা লোয়নবা, হায়বদি মহাক্কী মরূপ ওইখিবা মী অদুদা পীখ্রে~।
\c 15
\s1 সেমসন্না মহৈ মরোং মৈ থাবা
\p
\v 1 মতম খরা লৈরগা গেহু লোকপা মতমদা অসুম্না থোকখি, সেমসন্না হামেং মচা অমগা লোয়ননা মহাক্কী নুপীবু য়েংবা চৎখি~। মহাক্না হায়খি, <<তূম্ফম কাদা ঐনা ঐগী নুপীগী মনাক্তা চঙগনি~।>> অদুবু মহাক্কী মপানা মহাকপু চঙহল্লমদে~।
\v 2 নুপী অদুগী মপানা হায়খি, <<নহাক্না মহাকপু তশেংনমক য়েংথিরে হায়বা ঐনা তশেংনা খঙলম্মী; মরম অদুনা ঐনা মহাকপু নহাক্কা লোয়নবা মীদা পীখ্রে~। মহাক্কী মনাউ নুপীনা মঙোন্দগী হেন্না ফজদ্রা? ঐনা নঙোন্দা হায়রি, মহাক্কী মহুত্তা মনাউ নুপীবু লৌরো~।>>
\p
\v 3 সেমসন্না মখোয়দা হায়খি, <<হৌজিক্তি ঐনা পলেষ্টী মীশিংদা অমাঙবা তৌরবসু ঐগী ইরান লৈররোই~।>>
\v 4 সেমসন্না চৎখিদুনা লমহূই চাহুম ফাখি, অদুগা মৈরাশিং লৌরগা মমৈশিং অদু অমগা অমগা পুনশিন্নখি অমসুং মমৈ অনীগী মরক্তা মৈরা অমমম অদু পুনশিনখি~।
\v 5 মহাক্না মৈরাশিং অদু মৈ চুরগা লমহূইশিং অদু পলেষ্টী মীশিংগী হৌরিবা মহৈ মরোংশিংগী মরক্তা থাজিনখি, অদুগা পৈশিন্দুনা লৈবা মহৈ মরোংশিং, মদুগী মখোকশিং, অঙ্গুরগী ইংখোলশিং অমসুং চোর্ফোল পাম্বীশিংগা লোয়ননা মৈ থাখি~।
\p
\v 6 পলেষ্টী মীশিংনা হায়খি, <<মসি কনানা তৌরিবনো?>> মখোয়না খুমখি, <<তিম্নাদা লৈবা অদুগী ময়া নিপা, সেমসন্না মদু তৌবনি, মরমদি তিম্নাদা লৈবা অদুনা সেমসনগী নুপী অদু লৌরগা মহাক্কী লোয়নবা মীদা পীথোকখি~।>> মদুদা পলেষ্টী মীশিংনা চৎখিদুনা সেমসনগী নুপী অমসুং মপাবু মৈ থাখি~।
\p
\v 7 সেমসন্না মখোয়দা হায়খি, <<নখোয়না অসিগুম্বা থবকশিং অসি তৌবা মরম্না ঐনা নখোয়গী নথক্তা লমন খুমগনি, অদুগী মতুংদা ঐ তোক্লগনি~।>>
\v 8 মহাক্না মখোয়বু মমৈ মকোক খঙদনা য়ৈদুনা ময়াম অমা হাৎখি, অদুদগী মহাক্না চত্থখিদুনা এতামগী নূঙজাউগী মতোন অমদা লৈখি~।
\p
\v 9 পলেষ্টী মীশিংনা চৎখৎখিদুনা যিহূদাদা লানশঙ শাখি অমসুং মখোয় মশেন লেহী ফাওবা শন্দোক্নখি~।
\v 10 যিহূদাগী মীশিংনা হায়খি, <<নখোয়না ঐখোয়গী মায়োক্তা লাক্লিবা করিগীনো?>> পলেষ্টী মীশিংনা হায়খি, <<সেমসনবু ফানবা ঐখোয় লাকপনি~। ঐখোয়দা তৌখিবা অদুগুম্না ঐখোয়না মঙোন্দা তৌগনি~।>>
\v 11 যিহূদাগী মী লীশীং অহুম এতামগী নূঙজাউগী মতোন্দা চৎখি অমসুং সেমসন্দা হায়খি, <<পলেষ্টী মীশিংনা ঐখোয়গী মথক্তা পাল্লি হায়বা নহাক্না খঙদ্রা? নহাক্না ঐখোয়দা তৌরিবা অসি করিনো?>> মহাক্না মখোয়দা হায়খি, <<মখোয়না ঐঙোন্দা তৌখিবগুম্না ঐনা মখোয়দা তৌরিবনি~।>>
\v 12 মখোয়না মঙোন্দা হায়খি, <<ঐখোয়না নহাকপু পলেষ্টী মীশিংগী মখূত্তা পীথোক্নবা নহাকপু পুনবা লাক্লিবনি~।>> সেমসন্না মখোয়দা হায়খি, <<নখোয় নশামক্না ঐবু হাৎলোই হায়না ঐঙোন্দা ৱাশকউ~।>>
\v 13 মরম অদুনা মখোয়না মঙোন্দা হায়খি, <<নত্তে, ঐখোয়না নহাকপু চেকশিন্না পুল্লগা মখোয়গী মখূত্তা নহাকপু শিন্নগনি; অদুবু ঐখোয়না নহাকপু কৈদৌঙৈদসু হাৎলোই~।>> অদুনা মখোয়না মহাকপু অহনবা থৌরী অনীনা পুল্লগা নূঙজাউ অদুদগী পুরকখি~।
\p
\v 14 মহাক্না লেহীদা লাকপা মতমদা পলেষ্টী মীশিংনা মহাক্কী মায়োক্তা লাউখি~। মদুদা যেহোবাগী থৱায়না মহাক্কী মথক্তা য়াঙনা লাকখি~। মহাক্কী পাম্বোমদা পুল্লিবা থৌরী অদু মৈনা চাকথোক্লবা লীমোনগী লংগুম্বা ওইখি~। মহাকপু পুল্লম্বা থৌরীশিং অদু তৎখি~।
\v 15 মহাক্না লোলাগী চোৎ চোৎ লাউবা চায়রুং শরূ অমা ফংখি অমসুং মখূৎ তিংথোক্তুনা মদু লৌরগা মদুনা মী লীশীং অমা হাৎখি~।
\v 16 অদুদগী সেমসন্না হায়খি,
\q1 <<লোলাগী চায়রুং শরূ অমনা মপৈ মপৈ,
\q1 লোলাগী চায়রুং শরূ অমনা ঐনা মী লীশীং অমা হাৎলে~।>>
\m
\v 17 মহাক্না ৱা ঙাঙবা লোইরবদা মহাক্কী মখূত্তগী চায়রুং শরূ অদু লংথোকখি অমসুং মফম অদু \f + \fr 15:17 \fk রামাৎ-লেহী: \ft অর্থদি <<চায়রুং শরূগী অৱাংবা~।>>\f*রামাৎ-লেহী কৌখি~।
\p
\v 18 মতম অদুদা সেমসন ঈশিং য়াম্না খৌরাংলদুনা যেহোবাদা কৌদুনা হায়জখি, <<নহাক্না ননাইগী খূত্তা অথোইবা কনবিবগী থবক অসি পীবিখ্রে; হৌজিক ঐ ঈশিং খৌরাংদুনা শিরগদ্রা অমসুং ঊন কক্তবশিংগী মখূত্তা তারগদ্রা?>>
\v 19 ঈশ্বরনা লেহীদা লৈবা অকূৎপা শরূক অদু চেখায়হন্দুনা মদুদগী ঈশিং থোক্লক্তুনা মহাক্না থকখি; মদুদা মহাক্কী পাঙ্গল অমুক ফংজখি অমসুং মহাক হিংখি~। মরম অদুনা মহাক্না মফম অদুগী মমিং \f + \fr 15:19 \fk এন-হাক্কোরে: \ft অর্থদি <<কৌরিবা মীগী ঈফূৎ~।>>\f*এন-হাক্কোরে কৌখি~। মদু হৌজিক ফাওবা লেহীদা লৈরি~।
\v 20 মহাক্না ইস্রায়েলবু পলেষ্টী মীশিংগী মতমদা চহী কুন ৱায়েনবিখি~।
\c 16
\s1 সেমসন অমসুং দেলীলা
\p
\v 1 সেমসন্না গাজাদা চৎখি অমসুং মফম অদুদা ওক্তবী নুপী অমা উরদুনা মহাক্কা হিপমিন্ননবা চঙখি~।
\v 2 অদুগা কনাগুম্বনা গাজাদা লৈবা মীশিংদা হায়রকই, <<সেমসন মফম অসিদা লাক্লে!>> মদুদা মখোয়না য়ূম অদু কোয়শিনখি অমসুং সহরগী থোঙজাউদা অহিং নোংশোয়বা মহাকপু ফানবা লুমদুনা লৈরম্মী~। মখোয়না অহিং নোংশোয়বা তূমিন্না লৈদুনা হায়নখি, <<ঐখোয়না মহাকপু নোংঙাল্লগা অয়ুক্তা হাৎকনি~।>>
\v 3 সেমসন্না অহিং নোংয়ায় ফাওবা হিপ্ত‌ুনা লৈরম্মী~। অদুগা অহিং নোংয়ায়দা মহাক হৌগৎলম্মী অমসুং সহরগী থোঙজাউগী থোঙশিং অদুগী য়ূম্বী অনী অদু পায়রে, অদুগা মখোয় অদু পুরগা চৎখি; থোঙলোঞ্জৈ অমসুং পূম্নমক অদু ফুক্তৎলগা মরেংবান্দা থোঙ্গৎখি অমসুং পূম্নমক অদু হেব্রোনলোমদা ওনবা চীং অদুগী মতোন্দা পুখি~।
\p
\v 4 মদুগী মতুংদা মহাক্না দেলীলা কৌবী \f + \fr 16:4 \fk সোরেক তম্পাক: \ft ৱাদি ইস সুরার হায়না খঙনরে~।\f*সোরেক তম্পাক্তা লৈবা নুপী অমবু নুংশিরম্মী~।
\v 5 পলেষ্টী মীশিংগী মপুশিংনা মহাক্কী মনাক্তা লাক্লগা মঙোন্দা হায়খি, <<নহাক্না মঙোন্দা থেমদুনা মহাক্কী অকনবা মপাঙ্গল অসি কদায়দগীনো হায়বা খঙদোকউ, মসি ঐখোয়না মহাকপু ঙমদুনা মহাকপু ৱাহন্নবা পুল্লগা থম্নবনি; ঐখোয় অমমম্না নঙোন্দা লুপা ময়েক লীশীং অমগা চামা পীগনি~।>>
\p
\v 6 মরম অদুনা দেলীলানা সেমসন্দা হায়খি, <<নহাক্কী অকনবা পাঙ্গল কদায়দা লৈবগে অমসুং নহাকপু ৱাহন্নবা করিনা পুনবা ঙমগদগে হায়বা ঐঙোন্দা হায়বিয়ু~।>>
\v 7 সেমসন্না মঙোন্দা হায়খি, <<মখোয়না ঐবু কংদ্রিবা উরী তরেৎনা পুল্লবদি ঐ শোনগনি অমসুং অতোপ্পা মী অমগুম্না ওইগনি~।>>
\v 8 মরম অদুনা পলেষ্টী মীশিংগী মপুশিংনা কংদ্রিবা অশংবা উরী তরেৎ মঙোন্দা পুরক্লে~। মহাক্না উরীশিং অদুনা মহাকপু পুনখি~।
\v 9 মহাক্কা লোয়ননা কা অদুদা মী খরা লুমদুনা লৈরম্মী~। মহাক্না মঙোন্দা হায়খি, <<সেমসন, পলেষ্টী মীশিংনা নহাক্কী মায়োক্তা লাক্লি~।>> অদুদগী সেমসন্না অচোৎপা উরীশিং অদু লং লংলা অমনা মৈদা শোকপদা তৎপগুম্না থদৎখি~। মহাক্কী মপাঙ্গলগী অরোৎপা অদু খঙলমদে~।
\v 10 দেলীলানা সেমসন্দা হায়খি, <<য়েংউ, নহাক্না ঐঙোন্দা করেম্নখি অমসুং ঐঙোন্দা মীনম্বা ঙাঙখি~। করিনা নহাকপু পুনবা য়াগদগে হায়বা হৌজিক ঐঙোন্দা হায়বিয়ু~।>>
\v 11 সেমসন্না মঙোন্দা হায়খি, <<মখোয়না ঐবু অমুক্তসু শিজিন্নদ্রিবা অহনবা থৌরীনা চেৎনা পুল্লবদি, ঐ শোনগনি অমসুং অতোপ্পা মী অমগুম্না ওইগনি~।>>
\v 12 মরম অদুনা দেলীলানা অহনবা থৌরীশিং লৌরগা মহাকপু পুনখি অমসুং মঙোন্দা হায়খি, <<সেমসন, পলেষ্টী মীশিংনা নহাক্কী মায়োক্তা লাক্লি~।>> কা অদুদা মী খরা লুমদুনা লৈরম্মী~। অদুবু মহাক্না মপাম্বোমগী থৌরীশিং অদু লংলা অমগুম্না থদৎখি~।
\v 13 অদুদগী দেলীলানা সেমসন্দা হায়খি, <<হৌজিক ফাওবা নহাক্না ঐঙোন্দা করেম্নরি অমসুং ঐঙোন্দা মীনম্বা ঙাঙলি~। করিনা নহাকপু পুনবা য়াগদগে হায়বা ঐঙোন্দা হায়বিয়ু~।>> মদুদা মহাক্না মঙোন্দা হায়খি, <<করিগুম্বা নহাক্না ঐগী কোক্কী শম্বুল তরেৎ ফি শাবদা ফেনজিল্লবদি ঙমগনি~।>>
\v 14 মদুদা মহাক্না মদু উচুপ অমদা ফাজিনখি অমসুং মঙোন্দা হায়খি, <<সেমসন, পলেষ্টী মীশিংনা নহাক্কী মায়োক্তা লাক্লি~।>> মহাক্না তূম্লম্বদগী হৌগৎলক্লগা ফি কোন্নবগী উচুপ অমসুং ফি শাবা অদু ফুক্তৎলগা চৎখি~।
\p
\v 15 অদুগা মহাক্না মঙোন্দা হায়খি, <<নহাক্না করম্না <ঐনা নহাকপু নুংশি> হায়না হায়রিবনো? নহাক্কী পূক্নীংদি ঐঙোন্দা থমদে~। নহাক্না ঐবু অহুম্লক করেম্নখি অমসুং নহাক্কী অকনবা পাঙ্গল অদু কদায়দা লৈ হায়বা ঐঙোন্দা তাকথোক্ত্রি~।>>
\v 16 অদুগা অসুম্না থোকখি, নুমিৎ খুদিংগী মহাক্কী ৱাহৈনা মহাকপু ৱাহনখি অমসুং তকশিনখি, অদুনা মহাক্কী থৱায় শিবা য়ানা ৱাখি~।
\v 17 মহাক্কী মথম্মোইদা লৈবা পূম্নমক মহাক্না মঙোন্দা হায়দুনা অসুম্না হায়খি, <<ঐগী কোকথক্তা শমকোকথাঙ অমতা থারক্ত্রি, মরমদি ঐগী ইমাগী পূকনুংদগী ঈশ্বরগী মফমদা \f + \fr 16:17 \fk নাজীর: \ft অর্থদি <<খাইদোক্লবা~।>>\f*নাজীরগী ৱাশক লৌবা মী ওইরক্লিবনি~। ঐগী শম কোকথোক্লবদি, ঐগী পাঙ্গল ঐঙোন্দগী চত্থোকখিগনি অমসুং ঐ শোন্দুনা অতোপ্পা মী অমগুম্না ওইগনি~।>>
\v 18 সেমসন্না মঙোন্দা মহাক্কী পূক্নীংগী ৱা খুদিংমক হায়রে হায়বা দেলীলানা খঙখি, অদুনা মহাক্না পলেষ্টী মীশিংগী মপুশিং কৌনবা মী থাদুনা হায়রকই, <<অমুক্তংগা লাকপিয়ু, মরমদি মহাক্না ঐঙোন্দা মপূক্নীংগী ৱা পূম্নমক হায়রে~।>> পলেষ্টী মীশিংগী মপুশিংনা মহাক্কী মনাক্তা লাকখি অমসুং মখোয়গী খূত্তা শেন অদু পুরকখি~।
\v 19 দেলীলানা সেমসনবু মহাক্কী মখূ অনীগী কারক্তা তূমহনখি~। মহাক্না মী অমা কৌরগা সেমসনগী মকোক্কী শম্বুল তরেৎ অদু ককথৎহনখি~। অদুদগী মহাক্না সেমসনবু ৱাহনবা হৌখি অমসুং মহাক্কী মপাঙ্গল মঙোন্দগী চত্থোকখি~।
\v 20 অদুদগী দেলীলানা হায়খি, <<সেমসন, পলেষ্টী মীশিংনা নহাক্কী মায়োক্তা লাক্লি~।>> সেমসন্না তূম্লম্বদগী হৌগৎলগা হায়খি, <<হান্নগুম্না ঐ চত্থোক্কনি অমসুং ইশা খীংহনগনি~।>> যেহোবানা মঙোন্দগী চত্থোকখ্রে হায়বা মহাক্না খঙলমদে~।
\p
\v 21 পলেষ্টী মীশিংনা মহাকপু ফাখি অমসুং মহাক্কী মমিৎ কোত্থোকখি, মহাকপু গাজা সহরদা পুরক্লগা পিথ্রাইগী য়োহিলং ফালাংনা পুল্লম্মী~। অদুগা মহাক্না কৈশুমশঙদা চক্রি তকখি~।
\v 22 অদুম ওইনমক মহাক্কী মশম কোকখ্রবা তুংদা অমুক হন্না মহাক্কী মকোক্কী শম হৌবা হৌরকখি~।
\v 23 পলেষ্টী মীশিংগী মপুশিংনা মখোয়গী লাই দাগোন্দা অচৌবা ঈরাৎপোৎ কৎনবা অমসুং হরাউনবা পূনশিনখি~। অদুগা মখোয়না হায়খি,
\q1 <<ঐখোয়গী লায়না ঐখোয়গী খূত্তা ঐখোয়গী য়েক্নবা সেমসনবু পীথোক্লে~।>>
\m
\v 24 মীশিংনা মহাকপু উবদা মখোয়না মখোয়গী লাইবু থাগৎখি~। মরমদি মখোয়না হায়খি,
\q1 <<ঐখোয়গী লায়না ঐখোয়গী খূত্তা ঐখোয়গী য়েক্নববু পীথোক্লে,
\q1 ঐখোয়গী লৈবাকপু মাঙহনবা, ঐখোয়গী মী কয়াবু হাৎখিবা মহাক~।>>
\p
\v 25 অদুগা অসুম্না থোকখি, মখোয়গী থম্মোই হরাউ তয়াম্না লৈরিঙৈদা মখোয়না হায়খি, মহাক্না ঐখোয়গীদমক হরাউ কুমৈ উৎনবা সেমসনবু কৌরকউ~। অদুদগী মখোয়না কৈশুমশঙদগী সেমসনবু কৌরকখি অমসুং মহাক্না মখোয়গী মাঙদা হরাউ কুমৈ উৎখি~। অদুগা মখোয়না মহাকপু য়ূম্বীশিংগী কারক্তা লেপহনখি~।
\v 26 সেমসন্না মহাক্কী মখূৎ পায়রিবা নহা অদুদা হায়খি, <<ঐনা ঙাজনবা য়ূম পুরিবা য়ূম্বীশিং অদুদা ঐবু শোকহল্লু~।>>
\v 27 য়ূম অদু নিপা অমসুং নুপীশিংনা পিক থল্লম্মী~। পলেষ্টী মীশিংগী মপু পূম্নমক মফম অদুদা লৈরম্মী~। সেমসনগী কুমৈ য়েংলিবা নিপা অমসুং নুপী লীশীং অহুম্লোম য়ূমথক্তা লৈরম্মী~।
\v 28 সেমসন্না যেহোবাদা কৌজদুনা হায়খি, <<ঐগী মিৎ অনীগীদমক ঐনা পলেষ্টী মীশিংবু অমুক্তদা লমন খূম্নবা হে ইবুংঙো যেহোবা, ঐবু নীংশিংবিয়ু, হে ঈশ্বর, ঐনা নোঞ্জরি, অমুক্তংগা কনখৎহনবিয়ু~।>>
\v 29 সেমসন্না য়ূম অদু পুরিবা ময়ায় থংবা য়ূম্বী অনী অদু পায়রম্মী, য়ূম পুরিবা অমদা মখূৎ য়েৎনা অমসুং অতোপ্পা অমদা মখূৎ ওইনা পায়রম্মী~।
\v 30 সেমসন্না হায়খি, <<পলেষ্টী মীশিংগা লোয়ননা ঐ শিজরগে~।>> মহাক্না লৈজবা মপাঙ্গল পূম্নমক ফূদোক্তুনা নোন্থরম্মী~। য়ূম অদু মপুশিংগী অমসুং মদুদা লৈরিবা মী পূম্নমক্কী মথক্তা কিন্থখি~। মহাক্না শিবা মতমদা হাৎখিবা মীশিংনা মহাক্না হিংলিঙৈদা হাৎখিবা মীশিংদগী হেল্লি~।
\v 31 অদুগী তুংদা মহাক্কী মচীন মনাউ অমসুং মপাগী ইমুং মনুং পূম্নমক লাক্লগা মহাকপু লৌদুনা পুখৎখি, অদুগা মহাকপু পুরগা সোরা অমসুং এষ্টাওলগী মরক্তা লৈবা মপা মনোহগী মোংফমদা ফুমখি~। সেমসন্না ইস্রায়েলবু চহী কুন ৱায়েনবিখি~।
\c 17
\s1 মীকা অমসুং লেবী মচা
\p
\v 1 ইফ্রায়িম চীংদা মীকা কৌবা কনাগুম্বা নিপা অমা লৈরম্মী~।
\v 2 মহাক্না মহাক্কী মমাদা হায়খি, <<কনাগুম্বা অমনা নঙোন্দগী লুপা ময়েক লীশীং অমগা চামা লৌখি, মদুগীদমক নহাক্না শিরাপ তৌখি অমসুং ঐগী নাকোংদসু হায়খি, য়েংউ, লুপা অদু ঐঙোন্দা লৈ; ঐনা মদু লৌখি~।>> মহাক্কী মমানা মঙোন্দা হায়খি, <<ইচা নিপা, যেহোবানা নহাকপু বোর পীবিসনু~।>>
\v 3 মহাক্না লুপা ময়েক লীশীং অমগা চামা মমাদা হঞ্জিনখি~। মহাক্কী মমানা মঙোন্দা হায়খি, <<ঐগী ইচা নিপাগীদমক অহকপা মূর্ত্তি অমা অমসুং অহৈবা মূর্ত্তি অমা শানবা ঐনা লুপা অদু ঐগী খূত্তগী যেহোবাগী মফমদা পূমকৎ কত্থোকখ্রবনি; মরম অদুনা হৌজিক ঐনা মদু নঙোন্দা অমুক হন্না পীরগনি~।>>
\v 4 অসুম্না মহাক্না লুপা অদু মমাদা হঞ্জিনখি~। অদুদগী মমানা লুপা ময়েক চনী লৌদুনা লুপা শূবা মীদা পীরে, মহাক্না অহকপা মূর্ত্তি অমা অমসুং অহৈবা মূর্ত্তি অমা শাখি; অদুগা মূর্ত্তিশিং অদু মীকাগী য়ূমদা লৈরম্মী~।
\v 5 মীকা অসিগী লাইশিংগী শঙ অমা লৈরম্মী~। মহাক্না এফোদ অমসুং য়ূমগী লাইশিং শাখি~। অদুগা মহাক্না মহাক্কী মচা নিপাশিংগী মরক্তগী অমবু পুরোহিৎ ওইনবা কত্থোকখি~।
\v 6 মতম অদুদা ইস্রায়েলদা নিংথৌ পাল্লমদে; মী খুদিংনা মাগী মাগী মিৎয়েংদা চুম্বা অদু তৌরম্মী~।
\p
\v 7 যিহূদাগী বেৎলেহেমদগী যিহূদাগী ইমুং মনুংদগী কনাগুম্বা নহা অমা লৈরম্মী; মহাক অসি লেবী মচানি, অদুগা মহাক্না বেৎলেহেমদা লৈরম্মী~।
\v 8 অদুগা মহাক্না ফংবা মফম অমদা লৈনবা নিপা অদুনা যিহূদাগী বেৎলেহেম সহর থাদোক্তুনা মহাক্না অসুম লাকপদা, ইফ্রায়িম চীংদা, মীকাগী য়ূমদা থুংখি~।
\v 9 মীকানা মঙোন্দা হায়খি, <<নহাক কদায়দগী লাকপনো?>> মহাক্না মঙোন্দা খুমখি, <<ঐ যিহূদাগী বেৎলেহেমদগী লেবী মচানি, ঐনা লৈনবা মফম অমা থিবা চৎলিবনি~।>>
\v 10 মীকানা মঙোন্দা হায়খি, <<ঐগা লোয়ননা লৈয়ু, অদুগা ঐগী ইপা অমসুং পুরোহিৎ ওইবিয়ু, ঐনা নঙোন্দা চহী অমদা লুপা ময়েক তরা, ফিজোন অমা অমসুং নহাক্কী চঙগদবা পূম্নমক পীজগনি~।>> মদুদা লেবী মচা অদুনা চঙখি~।
\v 11 অদুগা লেবী মচা অদু নিপা অদুগা লৈমিন্নবদা পেল্লম্মী; নহা অসি মীকাগী মফমদা মহাক্কী মচা নিপাশিংগী মরক্তা অমগুম ওইরম্মী~।
\v 12 মীকানা লেবী মচা অদু কত্থোকখি, অদুগা নহা অদু মহাক্কী পুরোহিৎ ওইখি অমসুং মীকাগী য়ূমদা লৈখি~।
\v 13 অদুদগী মীকানা হায়খি, <<লেবী মচা অমনা ঐগী পুরোহিৎ ওইনা লৈবা মরম্না হৌজিক যেহোবানা ঐঙোন্দা অফবা তৌবিগনি হায়বা ঐ খঙজৈ~।>>
\c 18
\s1 দান মচাশিংনা লেবী মচা অমসুং লাই মূর্ত্তি পুবা
\p
\v 1 মতম অদুদা ইস্রায়েলদা নিংথৌ লৈরমদে~। অদুগা মতম অদুদা দান মচাশিংগী শলাইনা মখোয়গীদমক লৈননবা ফংফম থোকপা শরূক থিরম্মী; মরমদি মতম অদু ফাওবদা ইস্রায়েল শলাইগী মরক্তা মখোয়গী ফংফম থোকপা পূম্নমক অদু মখোয়না ফংলমদ্রি~।
\v 2 অদুগা লৈবাক অদু লোন্না য়েংলুনবা অমসুং থিজিল্লুনবা সোরা অমসুং এষ্টাওলদগী মথৌনা ফবা নিপাশিং দান মচাশিংনা মখোয়গী ইমুংদগী নিপা মঙা মখোয়গী ঙমখৈদগী থাখি~। মখোয়না মখোয়দা হায়খি, <<চত্তুনা লৈবাক অদু থিজিল্লু~।>> মরম অদুনা মখোয়না ইফ্রায়িম চীংদা মীকাগী য়ূমদা লাক্লগা মফম অদুদা লৈরম্মী~।
\v 3 অদুদগী মখোয়না মীকাগী য়ূম মনাক নকশিল্লকপদা, মখোয়না নহা ওইরিবা লেবী মচা অদুগী খোঞ্জেন অদু খঙলম্মী~। মখোয়না মদুদা লৈশিল্লক্তুনা লেবী মচা অদুদা হায়খি, <<কনানা নহাকপু মফম অসিদা পুরকপগে? অদুগা নহাক্না মফম অসিদা করি তৌরিবগে? মফম অসিদা নহাক্কী করি লৈবগে?>>
\v 4 মহাক্না মখোয়দা হায়খি, <<মীকানা মতৌ অসুম্না ঐগীদমক তৌবিরে~। মহাক্না ঐবু নেক্লে অমসুং ঐ মহাক্কী পুরোহিৎনি~।>>
\v 5 মখোয়না মঙোন্দা হায়খি, <<ঐখোয়না চৎকদবা খোঙচৎ অসি মায় পাক্কদ্রা হায়বা ঐখোয়না খঙনবা ঈশ্বরগী মফমদা হংবিয়ু হায়না ঐখোয়না নঙোন্দা হায়জরি~।>>
\v 6 পুরোহিৎ অদুনা মখোয়দা হায়খি, <<ঈঙথনা চৎখ্রো~। নখোয়না চৎকদবা খোঙচৎ অসি যেহোবাগী মাঙদনি~।>>
\p
\v 7 নিপা মঙা অদুনা চত্থোকখিদুনা লায়িশ্তা লাকখি; মফম অদুদা লৈবা মীশিং অদু সীদোন মচাশিংগুম্না ঈঙনা অমসুং খুদোংথীনিংঙাই লৈতনা মখোয়না চেকশিন্দনা লৈবা অদু মখোয়না উরম্মী; করিগুম্বা মরমদা মখোয়বু ঈকাইবা পীবা ঙমগদবা লৈঙাকপা মপু অমতা লৈবাক অদুদা লৈরমদে~। মখোয়না সীদোন মচাশিংদগী থাপ্না লৈরম্মী অমসুং কনা অমতগা মরী থম্নরমদে~।
\v 8 নিপা মঙা অদু সোরা অমসুং এষ্টাওলদা লৈবা মখোয়গী মচীন মনাউশিংগী মফমদা হল্লকখি~। মখোয়গী মচীন মনাউশিংনা মখোয়দা হংখি, <<নখোয়না করি পাউ পুরকপগে?>>
\v 9 মখোয়না হায়খি, <<হৌগৎলু, ঐখোয় মখোয়গা মায়োক্ননবা চৎলসি~। মরমদি ঐখোয়না লৈবাক অদু উরে অমসুং য়েংউ, মদু য়াম্না ফৈ~। নখোয়না তূমিন্না লৈগদ্রা? লৈবাক অদু খূৎ চন্নবা চৎপা অমসুং চঙবদা তন্থরগনু~।
\v 10 নখোয়না চৎপা মতমদা খুদোংথীনিংঙাই লৈতবা মীশিং অমসুং পাক চাউরবা লম অমা ফংগনি~। মরমদি ঈশ্বরনা নখোয়গী খূত্তা মালেমদা করিসু অৱাৎ অপা লৈতবা মফম অমা পীবিরে~।>>
\p
\v 11 অদুগা দান মচাশিংগী ইমুং মনুংদগী খন্দোক্লবা লানগী খূৎলাই পায়বা নিপা চাতরুক সোরা অমসুং এষ্টাওলদগী চৎখি~।
\v 12 মখোয়না চত্তুনা যিহূদাদা লৈবা কিরিয়াৎ যেয়ারীমদা লানশঙ শাখি~। মরম অদুনা মখোয়না ঙসি ফাওবদা মফম অদুগী মমিং \f + \fr 18:12 \fk মাহনে দান: \ft অর্থদি <<দানগী লৈফম~।>>\f*মাহনে দান কৌনরি~। য়েংউ, মসি কিরিয়াৎ যেয়ারীমগী নোংচুপ্তা লৈ~।
\v 13 মখোয়না মাহনে দান্দগী ইফ্রায়িম চীংদা চৎখি, অদুগা মীকাগী য়ূমদা লাকখি~।
\v 14 অদুদগী লায়িশকী লম লোন্না য়েংবা চৎলুবা নিপা মঙা অদুনা মখোয়গী মচীন মনাউশিংদা হায়খি, <<য়ূমশিং অসিদা এফোদ অমা, য়ূমগী লাইশিং, অহকপা মূর্ত্তি অমা অমসুং হৈদুনা শাবা মূর্ত্তি অমা লৈ হায়বা নখোয়না খঙব্রা? মরম অদুনা হৌজিক নখোয়না করি তৌগদগে হায়বা খল্লু~।>>
\v 15 মখোয়না মফম অদুদা লৈশিল্লক্তুনা নহা ওইরিবা লেবী মচা অদুনা লৈরিবা য়ূম, হায়বদি মীকাগী য়ূম অদুদা লাকখি অমসুং মহাকপু খুরুমজখি~।
\v 16 অদুগা দান মচাশিংগী খন্দোক্লবা লানগী খূৎলাই পায়বা নিপা চাতরুক অদু থোঙজাউ চঙফমদা লেপখি~।
\v 17 লৈবাক অদু লোন্না য়েংলুনবা চৎলুবা নিপা মঙা অদুনা চৎখত্তুনা মদুগী মনুংদা চঙখি অমসুং অহকপা মূর্ত্তি, এফোদ, য়ূমগী লাইশিং অমসুং অহৈবা মূর্ত্তি অদু লৌখি~। অদুগা খন্দোক্লবা লানগী খূৎলাই পায়বা নিপা চাতরুক অদুগা পুরোহিৎ অদুনা থোঙজাউ চঙফমদা লেপ্ত‌ুনা লৈখি~।
\v 18 মখোয়না মীকাগী য়ূমদা চঙদুনা অহকপা মূর্ত্তি, এফোদ, য়ূমগী লাইশিং অমসুং অহৈবা মূর্ত্তি অদু পুরকখি~। অদুদগী পুরোহিৎ অদুনা মখোয়দা হায়খি, <<নখোয় করি তৌরিবনো?>>
\v 19 মখোয়না মঙোন্দা হায়খি, <<তূমিন্না লৈয়ু, নচীন্দা নখূৎ থমদুনা ঐখোয়গা লোয়ননা লাকউ; নহাক ঐখোয়গী ইপা অমসুং পুরোহিৎ ওইবিয়ু~। নিপা অমগী ইমুংগী পুরোহিৎ ওইবনা নহাক্কীদমক ফব্রা? নৎত্রগা শলাই অমগী অমসুং ইস্রায়েলগী ইমুং অমগী পুরোহিৎ ওইবনা নহাক্কীদমক ফব্রা?>>
\v 20 মদুদা পুরোহিৎ অদুগী থম্মোই হরাউখি; মহাক্না এফোদ, য়ূমগী লাইশিং অমসুং অহকপা মূর্ত্তি লৌদুনা মীশিংগী মরক্তা চৎখি~।
\v 21 অদুদগী মখোয়না লৈথোক্তুনা চত্থোকখি, অদুগা মখোয়না অঙাংশিং, শা শন অমসুং পোৎচৈশিংনা মখোয়গী মমাঙ থাহনখি~।
\p
\v 22 মখোয়না মীকাগী য়ূমদগী ফনা থাপ্না চৎখ্রবদা মীকাগী য়ূম মনাক্তা লৈবা য়ূমশিংদা লৈবা নিপাশিং পূনশিনখি অমসুং দান মচাশিংবু তান্নবা ফংখি~।
\v 23 মখোয়না দান মচাশিংবু কৌখি~। মখোয়না মমায় লৈথোক্লক্তুনা মীকাদা হায়খি, <<নহাক্না অসিগুম্বা কাঙবু কৌথোক্তুনা লাক্লিবা অসি করি থোক্লবগে?>>
\v 24 মীকানা হায়খি, <<নখোয়না ঐনা শাবা ঐগী লাইশিং অমসুং ঐগী পুরোহিৎ পুদুনা চৎখ্রে~। ঐগী করি অমুক লৈহৌরিবগে? <নঙোন্দা করি থোক্লবগে> হায়না করম্না নহাক্না ঐঙোন্দা হায়রিবনো?>>
\v 25 অদুগা দান মচাশিংনা মঙোন্দা হায়খি, <<ঐখোয়গী ইরক্তা নহাক্কী খোঞ্জেন তাহল্লগনু, অদু ওইরবদি \f + \fr 18:25 \fk শাথিবা: \ft হিব্রুদা <<থম্মোই খাবা~।>>\f*শাথিবা মীশিংনা নহাক্কী নথক্তা লাক্তুনা নহাক্কী পুন্সি অমসুং নহাক্কী ইমুংগী মীশিংগী পুন্সি মাঙগনি~।>>
\v 26 দান মচাশিংনা মখোয়গী লম্বীদা চৎখি~। মীকানা মখোয় অদু মঙোন্দগী য়াম্না হেন্না কল্লি হায়বা উরবদা, মহাক্না লৈথোক্তুনা ময়ূমদা হল্লকখি~।
\v 27 মরম অদুনা দানগী মীশিংনা মীকানা শেমখিবা পোৎশিং অমসুং মহাক্কী পুরোহিৎ অদু পুখি~। অদুগা মখোয়না লায়িশ্তা ঈঙনা অমসুং চিংনবা লৈতনা লৈরিবা মীশিংগী মনাক্তা লাকখি; অদুদগী মখোয়না মখোয়বু থাঙশাংগী ময়ানা হাৎখি অমসুং সহর অদু মৈ থাদোকখি~।
\v 28 অদুগা মখোয়বু কনবিবা কনাসু লৈরমদে, মরমদি মসি সীদোন্দগী থাপ্না লৈরম্মী অমসুং মখোয়না কনা অমতগা মরী লৈনরমদে~। অদুগা মসি বেৎ রেহোবকী তম্পাক্তা লৈরম্মী~। দান মচাশিংনা সহর অদু অমুক হন্না শেমগৎলগা মদুগী মনুংদা লৈখি~।
\v 29 ইস্রায়েলনা পোকখিবা মখোয়গী মপা মপু দানগী মমিং লৌদুনা মখোয়না সহর অদুগী মমিং দান কৌখি~। সহর অদুগী মিং অহানবদদি লায়িশ কৌরম্মী~।
\p
\v 30 দান মচাশিংনা মখোয়গীদমক অহকপা মূর্ত্তি অদু খিনখি; লৈবাক অদু লানফা ওইনা পুদ্রিবা ফাওবা মনাসেগী মচা নিপা গেরেশোমগী মচা নিপা, যোনাথান অমসুং মহাক্কী মচা নিপাশিংনা দান শলাইগী পুরোহিৎ ওইরম্মী~।
\v 31 মরম অদুনা মখোয়না মীকানা শেমখিবা অহকপা মূর্ত্তি অদু মখোয়গীদমক খিনখি~। ঈশ্বরগী য়ূম অদু শীলোদা লৈরিবা মখৈ মখোয়না মদু খুরুমখি~।
\c 19
\s1 লেবী মচা অমসুং লোন্নবী নুপী
\p
\v 1 ইস্রায়েলদা নিংথৌ লৈত্রিঙৈগী মতমদা অসুম্না থোকখি, ইফ্রায়িম চীংগী লমদা লেবী মচা অমা লৈরম্মী~। মহাক্না মহাক্কীদমক যিহূদাগী বেৎলেহেমদগী লোন্নবী নুপী অমা লৌখি~।
\v 2 অদুবু মহাক্কী লোন্নবী নুপী অদুনা মহাক্কী মায়োক্তা ওক্তবীগী থবক তৌখি, অদুগা মঙোন্দগী যিহূদাগী বেৎলেহেমদা মহাক্কী মপাগী য়ূমদা চৎখি অমসুং মফম অদুদা থা মরি চুপ্না লৈখি~।
\v 3 অদুদগী মহাক্কী মপুরোইবনা হৌগত্তুনা মঙোন্দা থোৎ নৌনা হায়নবা অমসুং মহাকপু অমুক হন্না পুরক্নবা মহাক্কী মতুং ইন্না চৎখি, অদুগা মহাক্কী মনাই অমসুং লোলা অনী পুখি; লোন্নবী নুপী অদুনা মহাকপু মপাগী য়ূমদা পুখি; নুপী মচা অদুগী মপানা মহাকপু উবদা মহাকপু হরাউনা ওকখি~।
\v 4 নহা ওইরিবী নুপী অদুগী মপা, মহাক্কী মকূবোক্না মহাকপু খাম্লম্মী; মহাক্না মহাক্কা নুমিৎ হুম্নি লৈমিন্নখি~। অদুনা মখোয়না চাদুনা থক্তুনা মফম অদুদা লেকখি~।
\p
\v 5 মরিনিশুবা নুমিত্তা অসুম্না থোকখি, মখোয়না অয়ুক অঙনবদা হৌগৎখি অমসুং মহাক্না চত্থোক্নবা লেপখৎখি; মদুদা নহা ওইরিবী নুপী অদুগী মপানা মমাক নিপাদা হায়খি, <<তল মচেৎ অমা চারগা তেকখৎহল্লু, অদুগা চৎলো~।>>
\v 6 মখোয় ফমথখি অমসুং মখোয় অনী চামিন থকমিন্নখি~। নহা ওইরিবী নুপী অদুগী মপানা নিপা অদুদা হায়খি, <<ঐনা নঙোন্দা হায়জরি, অহিং চুপ্না লৈবিয়ু, অদুগা নপূক্নীং নুঙাইনা লৈবিয়ু~।
\v 7 নিপা অদুনা চৎনবা হৌগৎলকপদা মকূবোক্না মঙোন্দা তকশিনখি; মরম অদুনা মহাক্না অহিং অদু মফম অদুদা অমুক্কা লেকখি~।
\v 8 মহাক্না মঙানিশুবা নুমিত্তা চৎননবা অয়ুক ঙন্তা হৌগৎখি, মদুদা নহা ওইরিবী নুপী অদুগী মপানা মঙোন্দা হায়খি, <ঐনা নঙোন্দা হায়জরি, নথম্মোই কনখৎহল্লু~।> অদুগা মখোয়না নুমিৎ য়ুংবা ফাওবা লৈখি; অদুদগী মখোয় অনী পূন্না চামিন্নখি~।
\v 9 নিপা অদু মহাক্কী লোন্নবী নুপী অমসুং মহাক্কী মনাইগা লোয়ননা চৎনবা হৌগৎলকপদা নহা ওইরিবী নুপী অদুগী মপা, মহাক্কী মকূবোক্না মঙোন্দা হায়খি, <<য়েংউ, নুমিৎ তাগদৌরে; ঐনা নঙোন্দা হায়রি, অহিং অসি মফম অসিদা লৈরো~। য়েংউ, নুমিৎ তাগদৌরে; নপূক্নীং নুঙাইনবা মফম অসিদা লেকউ~। নয়ূমদা হন্নবা হয়েং ঙন্না হৌগত্তুনা নহাক্কী লম্বীদা চৎলু~।
\v 10 অদুবু নিপা অদুনা অহিং অদু লৈনীংলমদে; মরম অদুনা মহাক্না হৌগত্তুনা চৎখি, অদুগা যিবূস্কী মমাঙদা লৈবা, হায়বদি যেরূশালেমগা মায়োক্নবা মফম অমদা লাকখি; শাবন হাপ্পা লোলা অনী অমসুং মহাক্কী লোন্নবী নুপী অদুসু মহাক্কা লোয়নরম্মী~।
\v 11 মখোয়না যিবূস য়ৌরকপদা নুমিৎ য়াম্না থেঙখ্রে; মীনাই নিপা অদুনা মপুদা হায়জখি, <<ঐনা নঙোন্দা নোঞ্জরি, লাকউ, ঐখোয়না যিবূস্তা লৈবা মীশিংগী সহর অসিদা চঙদুনা মফম অসিদা অহিং লেকসি~।>>
\v 12 মহাক্কী মপুনা মঙোন্দা হায়খি, <<ইস্রায়েল মচাশিংনা লৈতবা মীরৈবাক্কী সহর অসিদা ঐখোয় চঙলোই; ঐখোয়না গিবিয়া তান্না চৎকনি~।>>
\v 13 মদুদা মহাক্না মনাই নিপাদা হায়খি, <<লাকউ, ঐখোয়না মফম অনীসিগী মনুংদা অমদা চৎসি, গিবিয়াদা নৎত্রগা রামাদা অহিং লেক্লসি~।>>
\v 14 অদুগা মখোয়না লান্থোক্তুনা মখোয়গী লম্বীদা চৎখি~। মখোয়না বেনজামিনগী গিবিয়াদা থুংবা মতমদা, নুমিৎ তাখ্রে~।
\v 15 মখোয়না গিবিয়াদা চঙদুনা অহিং লেক্নবা লৈশিল্লকখি; মহাক্না মনুংদা চঙলগা খুন অদুগী চিদাই অমদা ফমখি; মরমদি কনা অমতনা ময়ূমদা অহিং লেক্নবা মখোয়বু পুশিনবিরমদে~।
\p
\v 16 অদুগা য়েংউ, মতম অদুদা অহন ওইরবা নিপা অমনা মহাক্কী লৌবুক্কী থবক লোইরদুনা য়াচঙবা মতমদা লাক্লম্মী, নিপা অদু ইফ্রায়িম চীংদগীনি, গিবিয়াদা লম্লান্দুনা লৈবনি~। মফম অদুদা লৈবা মীশিং অদু বেনজামিন মচাশিংনি~।
\v 17 মহাক্না য়েংথোকখিবদা খুন অদুগী অহাঙবা মফম অমদা লম্বীদা লংফৈ চৎপা নিপা অমা উরম্মী; অহন ওইরবা নিপা অদুনা হায়খি, <<নহাক কদায়দা চৎলিবনো? নহাক কদায়দগী লাকপনো?>>
\v 18 মরম অদুনা মহাক্না মঙোন্দা হায়খি, <<ঐখোয় যিহূদাগী বেৎলেহেমদগী লাক্লগা ইফ্রায়িম চীংগী লমদা চৎলিবনি; ঐদি মফম অদুদগীনি~। ঐ যিহূদাগী বেৎলেহেমদা চৎলুবনি, অদুবু হৌজিক্তি ঐ যেহোবাগী য়ূমদা চৎলিবনি~। অদুবু ঐবু ময়ূমদা পুশিনবিনবা কনা অমতা লৈরমদে~।
\v 19 অদুবু ঐখোয়গী লোলাশিংগী চরূ অমসুং শজিক লৈ~। ঐগীদমক, ননাই নুপীগীদমক অমসুং নহাক্কী ননাইশিংগা লোয়নরিবা নহা অসিগীদমক তল অমসুং য়ুসু লৈ; অৱাৎপা করি অমতা লৈতে~।>>
\v 20 মদুদা অহন অদুনা হায়খি, <<নঙোন্দা ঈঙথবা লৈসনু~। নহাক্কী চঙগবা পূম্নমক অদু ঐগী ইথক্তা তারসনু; অহাঙবা মফমদদি অহিং লেকপিগনু~।>>
\v 21 অদুদগী মহাক্না মহাকপু ময়ূমদা পুরক্তুনা লোলাশিংদা শজিক পীজখি~। অদুগা মখোয়না মখোঙ হামদোক্লগা চামিন থকমিন্নখি~।
\s1 গিবিয়াগী লমচৎ নাইদবা
\p
\v 22 মখোয়না পূক্নীং নুঙাইনা লৈরিঙৈদা, য়েংউ, সহর অদুগী কান্নদবা মী খরনা য়ূম অদু কোয়শিনখি অমসুং থোঙদা য়ৈদুনা য়ূম্বু অহন অদুদা হায়রকই, <<নহাক্কী য়ূমদা লাকপা নিপা অদু পুথোক্লকউ, ঐখোয়না মহাক্কা ফমদিন্নগে~।>>
\v 23 য়ূম্বু নিপা অদুনা থোকখিদুনা মখোয়দা হায়খি, <<নত্তে, ঐগী ইচীন ইনাউশিং, ঐনা নখোয়দা হায়জরি, অসুক ফত্তনা তৌবিগনু~। নিপা অসি ঐগী য়ূমদা লাকপনিনা অসিগুম্বা অচোপ্পা থবক অসি তৌবিগনু~।
\v 24 য়েংবিয়ু, মফম অসিদা ঐগী অশেংবী ইচা নুপী অমসুং নিপা অসিগী লোন্নবী নুপী লৈ; ঐনা মখোয়বু পুথোকচরক্কে~। নখোয়না মখোয়বু ইজৎ মাঙহল্লু; নখোয়না ফৈ নীংবা অদু মখোয়দা তৌ, অদুবু অসিগুম্বা ৱাখল য়াওদবা অসি নিপা অসিদা তৌবিগনু~।>>
\v 25 অদুবু নিপাশিং অদুনা মহাক্কী ৱা তানীংখিদে~। অদুদগী নিপা অদুনা মহাক্কী লোন্নবী নুপী অদু ফাদুনা মখোয়গী মনাক্তা পুরকখি~। মখোয়না নুপী অদু অহিং চুপ্পা নোংঙান্দ্রি ফাওবা ফমদিন্নখি অমসুং মহাকপু নৈহৎখি; নোংঙাল্লকপা মতমদা মখোয়না মহাকপু থাদোরকখি~।
\v 26 নোংঙাল্লকপা মতমদা নুপী অদুনা লাক্লগা মহাক্কী মবুংঙোনা লৈরিবা য়ূম অদুগী থোঙ মনাক্তা নুমিৎ থোকপা ফাওবা তাদুনা লৈখি~।
\v 27 মহাক্কী মবুংঙোনা অয়ুক্তা হৌগৎলগা য়ূম অদুগী থোঙশিং অদু হাংদোক্তুনা মহাক্না চৎনবা থোক্লকপদা, য়েংউ, মহাক্কী লোন্নবী নুপী অদু য়ূম অদুগী থোঙখোঙদা মখূৎ থাদদুনা থোঙজিন্দা তাদুনা লৈরম্মী~।
\v 28 মহাক্না মঙোন্দা হায়খি, <<হৌগৎলু, ঐখোয় চৎলসি~।>> অদুবু করিমতা খুম্লক্তে~। অদুদগী নিপা অদুনা মহাকপু লোলা অদুগী মথক্তা হাপকৎখি; অদুগা নিপা অদুনা হৌগত্তুনা মহাক্কী লৈফমদা চৎখি~।
\p
\v 29 মহাক্না মহাক্কী য়ূমদা থুংবা মতমদা মহাক্না থাঙ অমা লৌদুনা মহাক্কী লোন্নবী নুপীবু পায়দুনা মহাকপু শরূ য়াওনা মচেৎ তরানিথোইথোক্না ককথৎখি অমসুং মচেৎশিং অদু ইস্রায়েলগী ঙমখৈ পূম্নমক্তা থাখি~।
\v 30 কনাগুম্বনা মদু উবা মতমদা মসি হায়খি, <<ইস্রায়েল মচাশিংনা ইজিপ্তগী থোক্লকপা নুমিত্তগী ঙসি ফাওবদা অসিগুম্বা থৌদোক অসি থোকখিদ্রি অমসুং উখিদ্রি~। মসি খল্লু, ৱা তান্নৌ অমসুং তৌগদবা হায়য়ু!>>
\c 20
\s1 ইস্রায়েলগা বেনজামিন মচাশিংগা লান
\p
\v 1 ইস্রায়েল মচা পূম্নমক্না চত্থোকখি অমসুং দান্দগী বের শেবা ফাওবা গিলিয়দ লৈবাক য়াওনা মীয়াম অপূম্বা মী অমতা ওইনা যেহোবাগী মাঙদা মিস্পাদা তিন্নখি~।
\v 2 মী পূম্নমক্কী লুচিংবশিং, ইস্রায়েলগী শলাই পূম্নমক্না ঈশ্বরগী মীশিংনা তিন্নবা অদুদা মখোয় মশামক য়াওখি, থাঙশাং পায়বা খোঙমী লাখ মরিনি~।
\v 3 ইস্রায়েল মচাশিংনা মিস্পাদা চৎখৎখ্রে হায়বা বেনজামিন মচাশিংনা তাখি~। অদুদগী ইস্রায়েল মচাশিংনা হায়খি, <<ফত্তবা থৌদোক অসি করম্না থোকখিবনো হায়বা ঐখোয়দা হায়য়ু~।>>
\v 4 হাৎখ্রবা নুপী অদুগী মপুরোইবা লেবী মচা অদুনা খুমখি, <<ঐ অমসুং ঐগী লোন্নবী নুপীনা বেনজামিনগী গিবিয়াদা অহিং লেক্নবা চৎখি~।
\v 5 অদুদগী গিবিয়াগী নিপাশিংনা ঐগী মায়োক্তা হৌরকখি, অদুগা ঐগী ইথক্তা য়ূম অদু অহিং অদুদা কোয়শিনখি অমসুং ঐবু হাৎনবা খনখি; মখোয়না ঐগী লোন্নবী নুপীবু নমদুনা মাংথোকখিবা মরম্না মহাক শিখি~।
\v 6 অদুদগী ঐনা ঐগী লোন্নবী নুপী অদু লৌদুনা মহাকপু মচেৎ মচেৎ ককথৎখি অমসুং ইস্রায়েলগী ফংফম থোকপগী লৈবাক পূম্নমক শীন্থুংনা থাখি~। মরমদি মখোয়না ইস্রায়েলদা লূদবা লমচৎ অমসুং অচোপ্পা থবক তৌখি~।
\v 7 য়েংউ, নখোয় পূম্নমক ইস্রায়েল মচাশিংনি; নখোয়গী ৱা অমসুং পাউতাক পীয়ু~।>>
\p
\v 8 মদুদা মী পূম্নমক্না মী অমতা ওইনা হৌগৎলক্তুনা হায়রকই, <<ঐখোয় কনা অমতা মহাক্কী ফিয়ূমদা চৎলরোই অমসুং ঐখোয় কনা অমতনসু মহাক্কী য়ূমদসু হল্লরোই~।
\v 9 হৌজিকমক ঐখোয়না গিবিয়াদা তৌগদবা অদু অসিনি: ঐখোয়না লাইবক চাং য়েংনরগা গিবিয়াগী মায়োক্তা চৎকনি~।
\v 10 মীশিংগীদমক চয়োম লৌরুনবগীদমক ঐখোয়না ইস্রায়েলগী শলাই পূম্নমক্তগী নিপা চামদগী তরা, লীশীং অমদগী নিপা চামা অমসুং লীশীং তরাদগী লীশীং অমা লৌগনি~। অদুগা মখোয়না বেনজামিনগী গিবিয়াদা লাকপা মতমদা মখোয়না ইস্রায়েলদা তৌখিবা ৱাখল য়াওদবা পূম্নমক অদুগী মতুং ইন্না মখোয়না মখোয়দা তৌগনি~।>>
\v 11 মরম অদুনা ইস্রায়েলগী নিপা পূম্নমক নিপা অমতা ওইনা সহর অদুগী মায়োক্তা পুলপ পূশিনখি~।
\p
\v 12 অদুদগী ইস্রায়েলগী শলাইশিংনা বেনজামিনগী শলাই পূম্নমক্তা নিপাশিং থাদুনা হায়রকই, <<নখোয়গী নরক্তা থোকখিবা ফত্তবা থবক অসি করিনো?
\v 13 হৌজিকমক ঐখোয়না গিবিয়াদা লৈবা নিপাশিং কান্নদবা নিপাশিং অদু হাৎনবা ইস্রায়েলদগী ফত্তবা লৌথোক্নবা ঐখোয়দা মখোয়বু শিন্নৌ~।>> অদুবু বেনজামিন মচাশিংনা মখোয়গী মচীন মনাউ ইস্রায়েল মচাশিংগী ৱা অদু তানীংলমদে~।
\v 14 অদুদগী বেনজামিন মচাশিংনা সহরশিংদগী গিবিয়াদা মখোয় পুলপ পূনশিনখি~। মখোয়না ইস্রায়েল মচাশিংগী মায়োক্তা লান শোক্ননবা শেম শাখি~।
\v 15 মতম অদুদা সহরশিংদগী থাঙ পায়বা বেনজামিন মচাশিংগী মশীং থীবদা মী লীশীং কুন তরুক্নি~। মদুগীসু মথক্তা গিবিয়াদা লৈবা খন্দোক্লবা মীশিংগী মশীং থীবদা মী চাতরেৎ লৈরম্মী~।
\v 16 মী পূম্নমক অসিগী মরক্তা ওইনা হৈনবা খন্দোক্লবা মী চাতরেৎ লৈরম্মী~। অদুগা মী খুদিংনা শম্না অমা ফাওবা শোয়হন্দনা নূঙহুন থৌরীনা নূঙ হুনবা ঙম্মী~।
\v 17 বেনজামিন শলাই য়াওদনা ইস্রায়েল মচাশিংগী মশীং থীবদা থাঙ পায়বা মী লাখ মরিনি~। মখোয় পূম্নমক অসি লানগী মীনি~।
\p
\v 18 ইস্রায়েল মচাশিংনা হৌগৎলগা বেথেলদা চত্তুনা ঈশ্বরগী পাউতাক হংদুনা হায়খি, <<বেনজামিন মচাশিংগা লান শোক্নবা ঐখোয়গী ইরক্তগী কনানা হান্না চৎকনি?>> মদুদা যেহোবানা হায়খি, <<যিহূদানা হান্না চৎকনি~।>>
\v 19 ইস্রায়েল মচাশিংনা অয়ুক্তা হৌগৎলগা গিবিয়াগী মমাঙদা লানশঙ শাখি~।
\v 20 ইস্রায়েলগী নিপাশিংনা বেনজামিনগী মায়োক্তা লান শোক্নবা থোকখি~। ইস্রায়েলগী নিপাশিংনা মখোয়গা লান শোক্ননবা গিবিয়াদা লান্থোঙ শীনখি~।
\v 21 বেনজামিন মচাশিংনা গিবিয়াদগী থোক্লকখি, অদুগা মখোয়না নুমিৎ অদুদা ইস্রায়েলগী নিপা লীশীং কুন্নিথোই হাত্তুনা লৈমায়দা তাহনখি~।
\v 22 অদুবু মীশিংনা, হায়বদি ইস্রায়েলগী নিপাশিংনা অমগা অমগা থৌগৎনখি~। অহানবা নুমিত্তা লান্থোঙ শীনখিবা মফম অদুমক্তদা মখোয়না অমুক হন্না লান্থোঙ শীন্দুনা লৈখি~।
\v 23 ইস্রায়েল মচাশিংনা কাখৎখিদুনা যেহোবাগী মাঙদা নুমিদাংৱাইরম ফাওবা কপচখি, অদুগা যেহোবাদগী পাউতাক হংজদুনা হায়রকই, ঐগী ইচীন ইনাউ, বেনজামিন শলাইগা লান শোক্ননবা ঐ অমুক হন্না চৎখৎকদ্রা?>> মদুদা যেহোবানা হায়খি, <<মহাক্কী মায়োক্তা চৎলু~।>>
\v 24 ইস্রায়েল মচাশিংনা নীনিশুবা নুমিত্তা বেনজামিন মচাশিংগী মায়োক্তা চঙশিনখি~।
\v 25 বেনজামিন্না নীনিশুবা নুমিত্তা গিবিয়াদগী ইস্রায়েল মচাশিংগী মায়োক্তা থোক্লকখি অমসুং অমুক হন্না ইস্রায়েল মচাশিংগী নিপা লীশীং তরানিপান হাত্তুনা লৈমায়দা তাহনখি; পূম্নমক থাঙশাং পায়বা ঙাক্তনি~।
\p
\v 26 অদুদগী ইস্রায়েল মচা পূম্নমক্না অমসুং মী পূম্নমক্না ঈশ্বরগী য়ূমদা চৎখৎখি, অদুগা মফম অদুদা যেহোবাগী মাঙদা কপচখি অমসুং ফমদুনা লৈখি; অদুগা নুমিৎ অদুদা নুমিদাংৱাইরম ফাওবা চরা হেনখি, অদুগা মৈ থাদোকপগী কৎনপোৎশিং অমসুং ঈঙথবগী কৎনপোৎশিং যেহোবাগী মাঙদা কৎচখি~।
\v 27 অদুদগী ইস্রায়েল মচাশিংনা যেহোবাদা হংজদুনা নুমিৎশিং অদুদা ঈশ্বরগী ৱালেপ্নবগী উপু অদু মফম অদুদা লৈরম্মী,
\v 28 হারোনগী মচা নিপা এলিয়েজরগী মচা নিপা ফীনেহসনা মতম অদুদা ৱালেপ্নবগী উপু অদুগী মাঙদা লেপ্লম্মী অমসুং হায়রকই, <<ঐনা ঐগী ইচীন ইনাউ বেনজামিন মচাশিংগা লান শোক্ননবা অমুক হন্না চৎলুরা নৎত্রগা চৎকনুরা?>> যেহোবানা হায়খি, <<চৎখৎলু, মরমদি হয়েং ঐনা মখোয়বু নহাক্কী খূত্তা পীথোক্লগনি~।>>
\p
\v 29 অদুদগী ইস্রায়েলনা গিবিয়াগী অকোয়বদা মী লুমদুনা লৈহনখি~।
\v 30 ইস্রায়েল মচাশিংনা হুম্নিশুবা নুমিত্তা বেনজামিন মচাশিংগী মায়োক্তা চৎখৎখি, হান্নগী মতৌগুম্না গিবিয়াগী মায়োক্তা মখোয় মশা লান্থোঙ শীন্দুনা লৈখি~।
\v 31 বেনজামিন মচাশিংনা মীশিং অদুগী মায়োক্তা চত্থোকখি অমসুং সহর অদুদগী থাপ্না পুথোকখি~। বেনজামিন মচাশিংনা অতোপ্পা মতমদা তৌখিবগুম্না মীশিং অদুদগী চাউরাক্না ইস্রায়েল মচা কুন্থ্রা য়ৈদুনা অচৌবা লম্বীশিংদা হাৎখি~। অচৌবা লম্বীশিং অসিগী অমনা বেথেল তাবনি অমসুং অতোপ্পা অমনা লৌবুক্তা লৈবা গিবিয়া তাবনি~।
\v 32 বেনজামিন মচাশিংনা হায়খি, <<অহানবগী মতৌগুম্না ঐখোয়গী মাঙদা মখোয় তুরে~।>> অদুবু ইস্রায়েল মচাশিংনা হায়খি, <<ঐখোয়না চেল্লসি অমসুং মখোয়বু সহরদগী অচৌবা লম্বীশিংদা পুথোক্লসি~।>>
\v 33 ইস্রায়েলগী নিপা পূম্নমক্না মখোয়গী লৈফমদগী হৌগৎলগা বাল তমারদা লান্থোঙ শীন্দুনা লৈখি~। লুমদুনা লৈরিবা ইস্রায়েলশিংনা মখোয়গী লৈফমশিংদগী, হায়বদি গিবিয়াগী লমহাঙশিংদগী হোত্তোক্লকখি~।
\v 34 ইস্রায়েল পূম্নমক্তগী খন্দোক্লবা নিপা লীশীং তরানা গিবিয়াগী মথক্তা লান্দাখি অমসুং লান অদু য়াম্না কনখি~। অদুবু ফত্তবসি মখোয়গী মথক্তা থোক্কনি হায়বা বেনজামিন মচাশিংনা খঙলমদে~।
\v 35 যেহোবানা বেনজামিনবু ইস্রায়েলগী মমাঙদা মায়থীবা পীখি~। নুমিৎ অদুদা ইস্রায়েল মচাশিংনা বেনজামিন মচা নিপা লীশীং কুনমঙাগা চামা মাঙহনখি; মখোয় পূম্নমক থাঙশাং পায়বশিংনি~।
\v 36 বেনজামিন মচাশিংনা মখোয় মায়থীরে হায়বা খঙখি~। ইস্রায়েলগী নিপাশিংনা বেনজামিন মচাশিংদা মফম পীখি, মরমদি ইস্রায়েলনা গিবিয়াদা লুমদুনা লৈহনখিবা মীশিং অদুদা থাজখি~।
\v 37 লুমদুনা লৈরম্বা মীশিং অদুনা গিবিয়া তম্না খঙহৌদনা হোৎচিনখি; অদুগা লুম্লম্বা মীশিং অদুনা চৎখিদুনা সহর অপূম্বা থাঙশাং ময়ানা য়ানখি~।
\v 38 সহর অদুদগী মৈখু য়াম্না চেনবা মৈরি অমা কাখৎহনসি হায়না লেপ্নখিবা খূদম অমা ইস্রায়েলগী নিপাশিং অমসুং লুমদুনা লৈরম্বা নিপাশিংগী মরক্তা লৈরম্মী~।
\v 39 মদুগী মতুংদা ইস্রায়েলগী নিপাশিংনা লান্দগী হন্দোকলকপা মতমদা বেনজামিন্না ইস্রায়েলগী নিপাশিংগী মথক্তা য়ৈবা হৌখি অমসুং ইস্রায়েলগী নিপাশিংদগী চাউরাক্না মী কুন্থ্রারোম হাৎখি; মরমদি মখোয়না হায়খি, <<তশেংনমক অহানবগী লান্দা তৌখিবগুম্না ঐখোয়গী মাঙদা মখোয় তুরে~।>>
\v 40 অদুবু মৈখুগী য়ূম্বী অদুনা সহরদগী কাখৎলকপদা বেনজামিন মচাশিংনা মখোয়গী তুংদা য়েংখি, অদুগা য়েংউ, সহরগী মৈখু অদু অতিয়ারোমদা কাখৎখি~।
\v 41 ইস্রায়েলগী মীশিংনা অমুক হন্না লৈশিল্লকপদা বেনজামিনগী নিপাশিং পাখৎখি; মরমদি ফত্তবা অসি মখোয়গী মথক্তা তারে হায়বা মখোয়না উরম্মী~।
\v 42 মরম অদুনা মখোয়না ইস্রায়েল নিপাশিংগী মাঙদগী লৈথোক্তুনা লমহাঙগী লম্বীরোমদা চেনখি; অদুবু লান্মীশিং অদুনা মখোয়বু তান্নখি, অদুগা সহরশিংদগী থোক্লকপা মীশিং অদুনা কাঙবু অনীগী মরক্তা লৈরবা মখোয়বু মাঙহনখি~।
\v 43 অসুম্না মখোয়না বেনজামিন মচাশিংবু কোয়শিন্দুনা মখোয়বু তান্নখি অমসুং নোংপোক্লোমদা গিবিয়াগী মমাঙদা ইরায় লায়না খোঙনেৎনখি~।
\v 44 বেনজামিন্দগী নিপা লীশীং তরানিপান তুখি; মখোয় পূম্নমক মথৌনা ফবা মীশিংনি~।
\v 45 অদুদগী মখোয়না লৈথোক্তুনা লমহাঙলোমদা লৈবা রিম্মোন নূঙজাউদা চেনখি; অদুদগী মখোয়না বেনজামিনগী নিপা লীশীং মঙা অচৌবা লম্বীশিংদা ফাখি, অদুগা গিদোম ফাওবা মখোয়বু কন্না তান্নদুনা মখোয়গী নিপা লীশীং অনীরোম অমুক হাৎখি~।
\p
\v 46 নুমিৎ অদুদা বেনজামিন্দগী থাঙ পায়বা মী লীশীং কুনমঙা তুখি; মখোয় পূম্নমক মথৌনা ফবা নিপাশিংনি~।
\v 47 অদুবু নিপা চাতরুক্না হন্দুনা লমহাঙদা, রিম্মোন নূঙজাউদা চেনখি অমসুং রিম্মোন নূঙজাউদা থা মরি লৈখি~।
\v 48 ইস্রায়েলগী নিপাশিংনা অমুক হন্দুনা বেনজামিন মচাশিংদা চৎখি, মখোয়বু অমসুং সহর অদুগী নিপাশিং, শা অমদি মখোয়গী মখূৎনা ফংবা পূম্নমক থাঙশাং ময়ানা য়ানখি~। অদুগা মখোয়না ফংবা সহর পূম্নমকসু মৈ থাদোকখি~।
\c 21
\s1 নুপী ফংনবা বেনজামিন শলাইগী শিনবিবা
\p
\v 1 ইস্রায়েলগী নিপাশিংনা মিস্পাদা লৈরিঙৈদা ৱাশক্তুনা হায়রকই, <<ঐখোয় কনা অমতনা ইচা নুপীবু বেনজামিন্দা থাজরোই~।>>
\v 2 অদুগা মীশিংনা ঈশ্বরগী য়ূমদা লাকখি, অদুগা নুমিদাংৱাইরম ফাওবা ঈশ্বরগী মাঙদা ফমদুনা খোঞ্জেন হৌনা অমসুং শাথিনা কপচখি~।
\v 3 মখোয়না হায়খি, <<হে ইস্রায়েলগী ঈশ্বর যেহোবা, মসি ইস্রায়েলগী মনুংদা করিগী থোক্লিবনো? ঙসি ইস্রায়েলদা শলাই অমা করিগী মাঙলিবনো?>>
\v 4 মথংগী নুমিত্তা মীশিংনা ঙন্না হৌগত্তুনা মফম অদুদা লাৎনপূং অমা শারগা মখোয়না মৈ থাদোকপগী কৎনপোৎ অমসুং ঈঙথবগী কৎনপোৎশিং কৎখি~।
\v 5 অদুদগী ইস্রায়েল মচাশিংনা হায়খি, <<ইস্রায়েলগী শলাই পূম্নমক্কী মরক্তগী তিল্লিবা মীয়াম অসিগা লোয়ননা যেহোবাগী মফমদা লাকখিদবা অদু কনানো?>> মরমদি মিস্পাদা লাকখিদবা মহাক অদুগী মরমদা মখোয়না চেৎনা ৱাশক্তুনা হায়রকই, <<ঐখোয়না মহাকপু শোয়দনা হাৎকনি~।>>
\v 6 ইস্রায়েল মচাশিংনা মখোয়গী মচীন মনাউ বেনজামিনগী মরমদা মপূক্নীং শোকখি অমসুং হায়খি, <<ঙসি ইস্রায়েলদগী শলাই অমা মাঙহনখ্রে~।
\v 7 লৈহৌরিবা মখোয় অদুগীদমক ঐখোয়না করম্না নুপী থিবিগনি? মরমদি ঐখোয়না ঐখোয়গী ইচা নুপীশিং মখোয়গী নুপী ওইনবা পীরোই হায়না যেহোবা পন্দুনা ৱাশকখ্রে~।>>
\p
\v 8 মদুদা মখোয়না হায়খি, <<ইস্রায়েল শলাই পূম্নমক্কী মরক্তগী যেহোবাগী মফমদা মিস্পাদা লাকখিদবা কনা লৈবগে?>> অদুগা য়েংউ, যাবেশ-গিলিয়দতগী কনা অমতা মীয়াম তিন্নবগী লৈফমদা লাকখিদে~।
\v 9 মখোয়না মীশিং অদু মশীং থীবদা, য়েংউ, যাবেশ গিলিয়দতা লৈবশিং অমতা লাকখিদে~।
\v 10 মীয়াম অদুনা মথৌনা ফবা নিপা লীশীং তরানিথোই মফম অদুদা থাখি অমসুং মখোয়দা য়াথং পীদুনা হায়রকই, <<চৎলু, যাবেশ গিলিয়দতা লৈবা নুপী, অঙাং য়াওনা মী পূম্নমক থাঙশাং ময়ানা হাৎলু~।
\v 11 নখোয়না তৌগদবা অদু অসিনি: নখোয়না নিপা খুদিং অমসুং নিপাগা হিপমিন্নখিবা নুপী খুদিংবু তুম্না মাঙহনগদবনি~।>>
\v 12 যাবেশ গিলিয়দতা লৈরিবশিংগী মনুংদা হিপমিন্নদুনা নিপা অমতগা তিন্নখিদ্রিবী অশেংবী লৈশাবী নুপী চামরিখক মখোয়না ফংলম্মী; মখোয়না হায়রিবা নুপীশিং অসি কেনানগী মনুংদা লৈবা শীলোগী লানশঙদা পুরকখি~।
\v 13 অদুগা মীয়াম অপূম্বনা রিম্মোন নূঙজাউদা লৈরিবা বেনজামিন মচাশিংদা ৱা হায়রুনবা অমসুং মখোয়গী মফমদা ঈঙথনা কৌনবা পাউ থাখি~।
\v 14 মতম অদুদা বেনজামিন্না অমুক হন্না লাকখি~। অদুগা মখোয়না যাবেশ-গিলিয়দতগী হিংনা খাকহৌরবা নুপীশিং অদু মখোয়দা মখোয়গী নুপীশিং ওইনা পীবিখি; অদুবু মখোয়গীদমক মশীং শুনরমদে~।
\v 15 মীশিং অদুনা বেনজামিনগীদমক পূক্নীং ৱারম্মী; মরমদি যেহোবানা ইস্রায়েল শলাইগী মরক্তা অৱাৎপা অমা লৈহনখি~।
\p
\v 16 অদুদগী মীয়াম অদুগী অহল্লমনশিংনা হায়খি, <<ঐখোয়না বেনজামিনগী নুপী পূম্নমক মাঙহনখ্রবনিনা, লৈহৌরিবা নিপাশিং অসিগী নুপী করম্না ঐখোয়না পীগনি?>>
\v 17 মখোয়না হায়খি, <<ইস্রায়েলদগী শলাই অমা মুৎখিদনবা, বেনজামিন্দগী হিংহৌরবশিং অদুনা ফংফম থোকপা শরূক অমা ফংগদবনি~।
\v 18 অদুবু ঐখোয়নদি ঐখোয়গী ইচা নুপীশিংদগী মখোয়গী নুপী ওইনবা পীবা ঙম্মোই~।>> মরমদি ইস্রায়েল মচাশিংনা ৱাশক্তুনা হায়রকই, <<বেনজামিন্দা নুপী পীবা মহাক অদু শিরাপ ফংসনু~।>>
\v 19 অদুদগী মখোয়না হায়খি, <<য়েংউ, শীলোদা যেহোবাগী মফমদা চহীগী ওইবা চাকখাঙবা অমা লৈ~। শীলোদি বেথেলগী অৱাংদা, লেবোনাগী খা থংবদা অমসুং বেথেলদগী শেকেম য়ৌবা অচৌবা লম্বী অদুগী নোংপোক থংবদা লৈবনি~।>>
\v 20 অদুদগী মখোয়না বেনজামিন মচাশিংদা য়াথং পীদুনা হায়রকই, <<চত্তুনা অঙ্গুরগী ইংখোলশিংদা লুমদুনা লৈয়ু~।
\v 21 য়েংউ, করিগুম্বা শীলোগী নিঙোনশিংনা জগোই শাবা য়াওবা থোক্লক্লবদি নখোয়না অঙ্গুর ইংখোন্দগী থোক্লকউ~। অদুগা নখোয় অমমম্না নশা নশাগী নুপী ওইনবা শীলোগী নিঙোনশিং ফাও; অদুগা নখোয়না বেনজামিনগী লমদা হল্লু~।
\v 22 মসি থোক্লগদবা অদুনি, মখোয়গী মপা নৎত্রগা মখোয়গী মবুং মৌপ্বাশিংনা ঐখোয়দা ৱাকৎপা মতমদা ঐখোয়না মখোয়দা হায়গনি, <ঐখোয়গী মরমগীদমক মখোয়বু চানবিয়ু, ঐখোয়না লানগী মরম্না নিপা খুদিংগীদমক নুপী থমহৌদ্রে; নখোয়না মখোয়দা নুপীশিং পীদবা মরম্না নখোয়গী নরান লৈত্রে~।> >>
\p
\v 23 বেনজামিন মচাশিংনা মতৌ অদুম্না তৌখি; মখোয়না ফাখিবা জগোই শাবী লৈশাবীশিংদগী মখোয়গী মশীংগী মতুং ইন্না নুপী লৌখি~। অদুগা মখোয়না নুপীশিং অদু পুখিদুনা মখোয়গী ফংফম থোকপা লম অদুদা হনখি, অদুগা মখোয়না সহর অদু অমুক হন্না শেমগত্তুনা মফম অদুদা লৈখি~।
\v 24 মতম অদুদা ইস্রায়েল মচাশিংনা মফম অদুদগী চত্থোকখি, মী খুদিংনা মশা মশাগী শলাইদা অমসুং মশা মশাগী ইমুং মনুংদা অমসুং মশা মশাগী ফংফম থোকপা লমদা চৎখি~।
\p
\v 25 মতম অদুদা ইস্রায়েলদা নিংথৌ পাল্লমদে; মী খুদিংনা মাগী মাগী মিৎয়েংদা চুম্বা অদু তৌরম্মী~।
